कोयला घोटाले में शीर्ष उद्योगपति कुमार मंगलम बिड़ला के खिलाफ एफआइआर दर्ज होने के बाद मामले की आंच प्रधानमंत्री मनमोहन सिंह तक आने के बाद पूरी सरकार उनके बचाव में उतर आई है
 केंद्रीय वाणिज्य व उद्योग मंत्री आनंद शर्मा ने पीएम के फैसले का सम्मान करने की जरूरत बताई है
 वहीं, कोयला मंत्री श्रीप्रकाश जायसवाल ने कहा है कि पीएम को किसी से ईमानदारी का प्रमाणपत्र लेने की जरूरत नहीं है
 सीबीआइ ने कोयला ब्लॉक आवंटन के मामले में 14वीं एफआइआर में कुमार मंगलम बिड़ला के खिलाफ मामला दर्ज किया है
 शर्मा ने सीबीआइ के इस कदम को उद्योग जगत के लिए घातक बताया है
 उन्होंने कहा है कि इससे निवेशकों का भरोसा टूटेगा और उद्योग जगत में भय बनेगा
 एक टीवी चैनल से बातचीत में शर्मा ने कहा कि जहां तक विपक्ष द्वारा प्रधानमंत्री से पूछताछ की मांग का सवाल है, किसी भी नीतिगत मसले पर प्रधानमंत्री के फैसले का सम्मान किया जाना चाहिए
 प्रधानमंत्री के समर्थन में पूरी तरह उतरते हुए शर्मा ने कहा कि अगर इसी तरह सरकार के हर फैसले पर सवाल उठते रहे तो मंत्रियों और नौकरशाहों के लिए कोई भी निर्णय करना मुश्किल हो जाएगा
जायसवाल ने विपक्ष को आड़े हाथ लेते हुए कहा कि देश के साथ-साथ पूरी दुनिया में प्रधानमंत्री की साख है
 उन्हें किसी से ईमानदारी का प्रमाणपत्र लेने की जरूरत नहीं है
 पारेख के प्रधानमंत्री पर दोष मढ़ने संबंधी बयान का हवाला देते हुए कहा कि किसी को भी ऐसे बयान देने से बचना चाहिए जिससे अर्थव्यवस्था को नुकसान पहुंचे
 कॉरपोरेट मामलों के मंत्री सचिन पायलट ने कहा कि कोई भी व्यक्ति कानून से ऊपर नहीं है
 गलत काम करने वालों को सजा मिलनी चाहिए
 हालांकि, पायलट का मानना है कि इस तरह का कोई भी कदम तथ्यों की जांच परख के बाद ही उठाया जाना चाहिए, क्योंकि ऐसा कदम कारोबारी जगत के विश्वास को हिला देता है
 उनमें भय और अनिश्चितता पैदा होती है
भाजपा ने बुधवार को कहा कि पूर्व कोयला सचिव पीसी पारेख की यह टिप्पणी 'आश्चर्यजनक नहीं' है कि कोयला ब्लॉक आवंटन मामले में प्रधानमंत्री को 'साजिशकर्ता' के रूप में माना चाहिए
 पार्टी ने कहा कि पारेख को सार्वजनिक करना चाहिए कि उस समय कितने आवंटन हुए जब प्रधानमंत्री कोयला मंत्रालय के प्रभारी थे
भाजपा नेता यशवंत सिन्हा ने कहा कि पारेख के लिए अब बोलने का समय आ गया है
 उन्होंने कम बोला है, उन्हें अब साफ-साफ कहना चाहिए, सार्वजनिक तौर पर कहना चाहिए कि उस समय, जब प्रधानमंत्री कोयला मंत्रालय के प्रभारी थे कितनी फाइलें निपटाई गई
 सिन्हा ने कहा कि कांग्रेस मुख्यालय से प्रधानमंत्री कार्यालय में कितनी चिट मिलीं और प्रधानमंत्री कार्यालय ने वे निर्देश कोयला ब्लॉक आवंटन के लिए कोयला मंत्रालय को दिए
सिन्हा की यह टिप्पणी पारेख के यह कहे जाने के बाद आई है कि अंतिम फैसला लेने वाले व्यक्ति प्रधानमंत्री मनमोहन सिंह थे और मामले में उनका नाम 'साजिशकर्ता' के रूप में लिया जाना चाहिए
 उन्होनें कहा कि भाजपा पहले से ही इस बात को कहती रही है कि कोयला ब्लॉक आवंटन मामले में प्रधानमंत्री मनमोहन सिंह भी उतने ही जिम्मेदार हैं जितने कि अन्य लोग क्योंकि आवंटन के दौरान कोयला मंत्रालय का प्रभार प्रधानमंत्री के पास ही था और उन्हीं के हस्ताक्षर से सभी कोयला ब्लॉक का आवंटन हुआ
कोयला ब्लॉक आवंटन घोटाले में देश के नामी गिरामी उद्योगपति कुमार मंगलम बिड़ला के खिलाफ दर्ज एफआइआर से कोयला मंत्रालय भी सकते में है
 मंत्रालय को इस बात की चिंता सता रही है कि दिसंबर में पहली बार कोयला ब्लॉकों का खुली निविदा के जरिये आवंटन करने की उसकी तमाम कोशिशों पर इससे पानी न फिर जाए
 कोयला ब्लॉक आवंटन की नई प्रक्रिया में भाग लेने की इच्छुक कंपनियों ने भी कहा है कि वे अपनी रणनीति पर दोबारा विचार कर सकती हैं
 जानकारों का मानना है कि कोल ब्लॉक आवंटित करने की प्रक्रिया पिछले वर्ष की स्पेक्ट्रम नीलामी की तरह फुस्स हो सकती है
 निजी क्षेत्र कोयला ब्लॉक आवंटन की प्रक्रिया में हिस्सा लेने से अपने आपको अलग कर सकता है
 कोयला मंत्रालय के एक वरिष्ठ अधिकारी भी इस संभावना से इन्कार नहीं करते
 उक्त अधिकारी के मुताबिक, मंत्रालय ने अपनी तरफ से ब्लॉकों के आवंटन की नई नीति पूरी तरह से पारदर्शी बनाई है
 इसके लिए कानून में संशोधन की प्रक्रिया भी पूरी कर ली गई है
 सरकार के उच्च स्तर पर अनुमति भी ली गई है, लेकिन फिर भी बाजार के तत्व अपने हिसाब से काम करते हैं
संप्रग-एक के कार्यकाल में कोल ब्लॉक आवंटन में जो गड़बड़ियां हुई थीं, उसकी फजीहत के दाग धोने के लिए ही कोयला मंत्रालय ने आवंटन की नई नीति बनाई है
 इसके तहत लगभग 54 कोयला ब्लॉकों को आवंटित करने के लिए खुली निविदा प्रक्रिया अपनाई जाएगी
 कोयला मंत्रालय दिसंबर, 2013 में यह प्रक्रिया पूरी करना चाहता है
 लेकिन मंगलवार को सीबीआई की तरफ से कुमार मंगलम बिड़ला के खिलाफ एफआइआर दर्ज होने के बाद हालात बदले नजर आते हैं
दैनिक जागरण ने इस बारे में कुछ ऐसी कंपनियों से बात की जो नई खुली निविदा प्रक्रिया में हिस्सा लेने को इच्छुक हैं
 इन कंपनियों को कई डर सता रहा है
 निजी क्षेत्र की एक प्रमुख बिजली कंपनी के अधिकारी ने बताया, वर्ष 2008-09 में जब ये ब्लॉक आवंटित हुए थे तब वे उस समय के नियमों के मुताबिक हुए थे
 आज उन्हें चुनौती दी जा रही है
 क्या गारंटी है कि आगे नई प्रक्रिया को चुनौती न दी जाए या उन्हें बदल नहीं दिया जाए
 इसकी कोई गारंटी नहीं है कि केंद्र में नई पार्टी की सरकार इस प्रक्रिया को कानूनी ही मानेगी
कोयला घोटाले में सीबीआइ ने जिंदल औद्योगिक समूह के प्रमुख व कांग्रेस सांसद नवीन जिंदल से पूछताछ की
 वैसे दूसरे आरोपियों की तरह जिंदल को सीबीआइ मुख्यालय बुलाने के बजाय उनके बताए गुप्त स्थान पर खुद जांच अधिकारी पूछताछ करने पहुंचे
 ध्यान देने की बात है कि 2जी स्पेक्ट्रम घोटाले में गवाह के रूप में पूछताछ के लिए सीबीआइ ने अनिल अंबानी को मुख्यालय में तलब किया था
 जिंदल पर मेहरबानी को सीबीआइ की 'पिंजड़े में कैद तोते' वाली मानसिकता से जोड़कर देखा जा रहा है
उच्च पदस्थ सूत्रों के अनुसार, जिंदल से लगभग पांच घंटे तक घोटाले से संबंधित सवाल पूछे गए
 वैसे जिंदल ने अपने ग्रुप की दो कंपनियों- जिंदल स्टील एंड पावर लिमिटेड व गगन स्पांज की ओर से झारखंड के अमरकोंडा मुर्गा डांगल कोयला ब्लॉक आवंटन में किसी तरह की गड़बड़ी से इन्कार किया, लेकिन उनके पास तत्कालीन कोयला राज्य मंत्री दासरि नारायण राव की कंपनी में 2.25 करोड़ रुपये के निवेश के बाबत संतोषजनक जवाब नहीं था
 इस मामले में दासरि नारायण राव भी आरोपी हैं
सीबीआइ की एफआइआर के अनुसार, कोयला ब्लॉक पाने के लिए जिंदल समूह की दोनों कंपनियों ने झूठे हलफनामे दिए, जिनमें जमीन और पानी की उपलब्धता को बढ़ा-चढ़ाकर दिखाना और पहले एक भी कोयला ब्लॉक आवंटित नहीं होने का दावा शामिल है
 सच यह है कि समूह की कंपनियों को पांच कोयला ब्लॉक पहले से आवंटित थे
 नारायण राव की मदद से झूठे हलफनामे के बाद भी जनवरी 2008 में इन दोनों कंपनियों को कोयला ब्लॉक आवंटित कर दिया गया
प्रसिद्ध उद्योगपति कुमार मंगलम बिड़ला के खिलाफ एफआइआर को लेकर उद्योग जगत में बेचैनी बढ़ती जा रही है
 अब देश के सबसे बड़े उद्योग चैंबर सीआइआइ ने भी सीबीआइ की तरफ से बिड़ला के खिलाफ कोयला ब्लॉक आवंटन मामले में एफआइआर दर्ज करने पर संयमित प्रतिक्रिया जारी की है
 सीआइआइ ने कहा है कि वैसे तो किस व्यक्ति के खिलाफ कार्रवाई करनी है या जांच करनी है यह सीबीआइ का अपना अधिकार है लेकिन लोकप्रिय और प्रतिष्ठित व्यक्तियों के खिलाफ जांच करने से पहले सभी संबंधित तथ्यों की सावधानीपूर्वक जांच की जानी चाहिए
इसके साथ ही सीआइआइ ने कहा है कि प्राकृतिक संसाधनों की कीमत तय करने का मामला हमेशा से पेचीदा रहा है
 कोई भी एक फार्मूला हर मामले में लागू नहीं किया जा सकता
 फिर भी एक बात को हमेशा ध्यान में रखा जाना चाहिए कि किसी भी प्राकृतिक संसाधन के आवंटन में किसी के साथ भेदभाव न हो और राष्ट्रहित को सर्वोपरि रखा जाए
 कोयला ब्लॉक आवंटन की प्रक्रिया भी इस तरह की होनी चाहिए कि किसी का पक्ष लेने की कोई गुंजाइश न हो
एक अन्य उद्योग चैंबर फिक्की ने भी बिड़ला समूह का साथ दिया है
 हालांकि, अन्य चैंबर समूह के पक्ष में सामने नहीं आया है लेकिन इतना जरूर कहा है कि किसी भी व्यक्ति या संस्थान को अपनी ख्याति बनाने में वर्षो लग जाते हैं
 उसे क्षति पहुंचाने से पहले काफी सावधानीपूर्वक विचार कर लेना चाहिए
 साथ ही यह भी ख्याल रखा जाना चाहिए कि देश में फैसले लेने की प्रक्रिया पर कोई असर नहीं पड़े
 कॉरपोरेट जगत को भी सरकार के काम काज में बाधा डालने की कोशिश नहीं करनी चाहिए
कोयला खदान आवंटन की गुम फाइलों पर विपक्ष के हमलों और सुप्रीम कोर्ट के तीखे तेवरों का सरकार पर असर होने लगा है
 कोयला मंत्री श्री प्रकाश जायसवाल ने मंगलवार को कहा कि गुम फाइलों और दस्तावेजों की तलाश जारी है
 सीबीआइ को गुम फाइलों और दस्तावेजों की सूची अगले दो तीन दिनों में मुहैया करा दी जाएगी
 अगर मंत्रालय ऐसा न कर सका तो एफआइआर दर्ज कराएंगे या अन्य जरूरी कदम उठाएंगे
श्री प्रकाश जायसवाल ने कहा, मंत्रालय के अधिकारी और विभिन्न टीमें कोयला खदान आवंटन की लापता फाइलों को ढूंढने में जुटी हैं
 सीबीआइ को कल या परसों तक गुम फाइलों की सूची मुहैया करा दी जाएगी
 यदि ऐसा न हो सका तो एफआइआर दर्ज कराएंगे या अन्य जरूरी कदम उठाएंगे
 वहीं, मंत्रालय की ओर से जारी बयान में कहा गया है कि गुम फाइलों के बारे में मंत्रालय की ओर से 13 सितंबर तक विस्तृत रिपोर्ट पेश कर दी जाएगी
 बयान में कहा गया है कि मंत्रालय की विभिन्न टीमें फाइलें तलाशने में जुटी हैं
 मंत्रालय के अलावा, सीएमपीडीआइएल के रांची कार्यालय, कोल इंडिया लिमिटेड और उसकी सहायक कंपनियों के दफ्तरों को खंगाला जा रहा है
 मंत्रालय ने सीबीआइ की ओर से मांगी गई फाइलों की तलाश के काम की समीक्षा भी की
 बैठक में कोयला के अलावा इस्पात और ऊर्जा मंत्रालय के वरिष्ठ अधिकारियों ने शिरकत की
ज्ञात हो,कोयला ब्लाक आवंटन की गुम फाइलों के मुद्दे पर संसद में विपक्ष ने जमकर हंगामा किया था
 सुप्रीम कोर्ट ने कोयला घोटाले की जांच में सरकारी रवैये पर नाराजगी जाहिर की थी
 29 अगस्त को मामले की सुनवाई के दौरान कोर्ट ने सीबीआइ को निर्देश दिया था कि वह उन फाइलों, दस्तावेजों की सूची बनाए जो मामले की जांच के लिए उसे सरकार से चाहिए
कोयला ब्लॉक आवंटन घोटाले को लेकर प्रधानमंत्री मनमोहन सिंह, पूर्व कोयला मंत्री शिबू सोरेन और वर्तमान कोयला मंत्री श्रीप्रकाश जायसवाल के खिलाफ सीबीआइ जांच की मांग को ठुकरा दिया है
कोयला घोटाले की आंच में घिरी केंद्र सरकार ने अंतत: यह तय कर दिया कि आने वाले दिनों में कोई भी कोल ब्लॉकों का आवंटन उस तरह से नहीं करे जिस तरह से संप्रग के कार्यकाल में किया गया था
 अब कोयला ब्लॉकों का आवंटन खुली निविदा प्रक्रिया के तहत होगा
 साथ ही जिन कंपनियों को ब्लॉक मिलेगा, उन्हें पांच वर्षो के भीतर इसमें से कोयला उत्पादन शुरू करना होगा
 आर्थिक मामलों की मंत्रिमंडलीय समिति (सीसीईए) ने कोयला ब्लॉक आवंटन की नई नीति के प्रस्ताव को मंगलवार को हरी झंडी दिखा दी
 अभी तक सरकार अपने विवेक के आधार पर कोयला ब्लॉक का आवंटन करती आई है
 इसमें कई तरह की गड़बड़ियों और भ्रष्टाचार के आरोप लगते रहे हैं
 संप्रग-एक के कार्यकाल में आवंटित कोयला ब्लॉकों में भ्रष्टाचार किए जाने के मामले की जांच सीबीआइ कर रही है
 नियंत्रक एवं महालेखा परीक्षक (कैग) ने अपनी एक रिपोर्ट में 2004 से 2009 के बीच आवंटित कोयला ब्लॉकों से देश को 1.80 लाख करोड़ रुपये के नुकसान का अनुमान लगाया था
 विपक्षी पार्टियों ने इसको लेकर प्रधानमंत्री पर भी आरोप जड़े हैं
 अब पूरी नीति ही बदली जा रही है
कोयला मंत्रालय के सूत्रों का कहना है कि नई नीति पूरी तरह से पारदर्शी होगी
 ब्लॉक हासिल करने वाली कंपनियों को पांच वर्षो के भीतर कोयला निकालना होगा
 असल में कोयला ब्लॉकों के विकास की पूरी रूपरेखा पहले ही देनी होगी
 मानदंडों पर खरा नहीं उतरने वाले ब्लॉकों का आवंटन सरकार कभी भी रद कर सकेगी
 आवंटन से पहले ही वन एवं पर्यावरण मंत्रालय कोयला ब्लॉकों की जांच करेगा और निविदा से पहले ही इनके बारे में अपनी रिपोर्ट भी दे सकेगा
 हालांकि इन्हें अंतिम मंजूरी पूरी कानूनी प्रक्रिया के बाद ही दी जाएगी
कोयला मंत्री श्रीप्रकाश जायसवाल ने बताया, 'नई नीति पूरी तरह से पारदर्शी होगी
 इससे न सिर्फ सरकार को फायदा होगा, बल्कि कंपनियों के लिए भी कीमत तय करना आसान होगा
' कोयला ब्लॉक की कीमत तय करने का नया तरीका निकाला गया है
 इसके तहत कुछ राशि पहले देनी होगी और कुछ कोयला उत्पादन शुरू होने के बाद
 यह रकम कोयला की गुणवत्ता वगैरह के आधार पर तय होगी
 अगर बिजली कंपनियों को कोयला ब्लॉक दिया जाता है तो उन्हें कीमत तय करने में कुछ रियायत भी दी जाएगी ताकि वे सस्ती दरों पर बिजली पैदा कर सकें
शेल गैस नीति को हरी झंडीइसके साथ ही सीसीईए ने बहुप्रतीक्षित शेल गैस नीति को भी मंजूरी दे दी
 शुरुआत में सिर्फ सरकारी क्षेत्र की कंपनी ओएनजीसी और ऑयल इंडिया को ही शेल गैस निकालने की इजाजत दी गई है
 अन्य कंपनियों को शेल गैस ब्लॉक देने के लिए अलग से कैबिनेट से मंजूरी ली जाएगी
कोयला घोटाले में देश के नामी उद्योगपति कुमार मंगलम बिड़ला के खिलाफ सीबीआइ की एफआइआर से उद्योग जगत की नाराजगी स्वाभाविक है
 यह मानना कठिन हो रहा है कि कुमार मंगलम बिड़ला के खिलाफ सीबीआइ की कार्रवाई वास्तव में पुष्ट सुबूतों के आधार पर हुई है
 ऐसी प्रतीति इसलिए और अधिक हो रही है, क्योंकि यह जांच एजेंसी उन अन्य लोगों के प्रति नरम और सुस्त नजर आ रही है जो कोयला खदान हासिल करने के बिल्कुल भी पात्र नहीं थे
 कुमार मंगलम बिड़ला के संदर्भ में इसकी अनदेखी नहीं की जा सकती कि उनकी कंपनी को जो कोयला खदान आवंटित हुई उसमें उनका एक छोटा हिस्सा ही था और यह कोई प्रमाण नहीं हुआ कि तत्कालीन कोयला सचिव और कोयला मंत्री अर्थात प्रधानमंत्री से मुलाकात के बाद उनके पक्ष में फैसला हो गया
 हमारे देश में जैसा राजनीतिक-प्रशासनिक परिवेश है उसमें उद्योगपतियों की ओर से नेताओं और नौकरशाहों से मेल-मुलाकात करना सामान्य सी बात है
 कई बार ये मेल-मुलाकातें खास तौर पर सरकार अथवा संबंधित विभाग के मंत्री को अपना पक्ष बताने के लिए ही होती है, लेकिन इसके आधार पर इस नतीजे पर नहीं पहुंचा जा सकता कि कोई षड्यंत्र रच लिया गया
 कोयला घोटाले के मामले में सबसे बड़ी खामी कोयला खदानों के आवंटन की नीति में नजर आती है
 नि:संदेह इसे अनुचित नहीं कहा जा सकता कि सरकार ने कोयले की मांग को देखते हुए निजी कंपनियों को कोयला खदान आवंटित करने का फैसला किया, लेकिन यह भी नहीं कहा जा सकता कि इस प्रक्रिया पर नीर-क्षीर ढंग से अमल किया गया
इसके पर्याप्त संदेह सामने आ चुके हैं कि कुछ लोगों के मामले में कोयला खदानों के आवंटन का काम मनमाने तरीके से किया गया और शायद यही कारण है कि सरकार संतोषजनक ढंग से स्पष्टीकरण भी नहीं दे पा रही है
 यदि सरकार ने कोयला खदानों के आवंटन की प्रक्रिया ही दोषपूर्ण ढंग से आगे बढ़ाई तो इसके लिए जिम्मेदार सरकार ही अधिक है
 यह पहली बार नहीं जब सरकार ने अपनी किसी नीति के मामले में मनमानेपन का परिचय दिया हो
 कुछ ऐसा ही 2जी स्पेक्ट्रम मामले में भी किया गया था
 2जी स्पेक्ट्रम के आवंटन के लिए पहले आओ पहले पाओ की नीति बनाई गई, लेकिन उसमें हेरफेर करके चुनिंदा और चहेते लोगों को भी स्पेक्ट्रम आवंटित करने का काम किया गया
 ऐसा लगता है कि यही कहानी कोयला खदानों के आवंटन में भी दोहराई गई
 कम से कम अब तो सरकार को यह समझना ही होगा कि यदि वह अपनी ही नीति पर सही ढंग से अमल नहीं करती तो उसके साथ-साथ उद्योगपतियों की भी समस्याएं बढ़ेंगी और निवेश के माहौल को और अधिक क्षति पहुंचेगी
 नि:संदेह निवेश के लिए अनुकूल माहौल बनाने का यह मतलब नहीं हो सकता कि जिन उद्योगपतियों ने गलत तरीके से रियायत हासिल की उनके प्रति नरमी बरती जाए
 कानून को अपना काम करना ही होगा, लेकिन इस दौरान ऐसा कुछ नहीं होना चाहिए जिससे देश-दुनिया को यह संदेश जाए कि कुछ खास लोगों को बेवजह निशाना बनाया जा रहा है
 यह ठीक है कि कुमार मंगलम बिड़ला के खिलाफ एफआइआर से सरकार भी बेचैन दिख रही है, लेकिन यदि उद्योगपतियों की ओर से उठाए गए सवालों का समाधान नहीं निकला तो उसकी बेचैनी का कोई मतलब नहीं
निजी कंपनियों को कोयला ब्लाक आवंटन को लेकर केंद्र सरकार ने सोमवार को सुप्रीम कोर्ट में हलफनामा दाखिल किया है
 इसमें बताया गया है कि 1992 से कोयला ब्लाकों की पहचान और उनके आवंटन की नीति में कई तरह के बदलाव हुए हैं
 पिछली सुनवाई के दौरान सुप्रीम कोर्ट ने केंद्र सरकार से पूछा था कि सीआइएल से जुड़े कोयला ब्लाकों का निजी कंपनियों को आवंटन किस तरीके से किया गया
 इसके जवाब में यह हलफनामा दाखिल किया गया
24 पेज के हलफनामे में केंद्र सरकार ने बताया कि कोयला ब्लाकों को लेकर कोल इंडिया लिमिटेड (सीआइएल) राज्य सरकारों की पट्टेदार है
 1973 में प्राकृतिक स्रोतों के राष्ट्रीयकरण के बाद इसे अधिकृत किया गया है
 कोयला ब्लाकों की पहचान का कार्य सेंट्रल माइन प्लानिंग एंड डिजाइन इंस्टीट्यूट लिमिटेड (सीएमपीडीआइएल) के जिम्मे है
 जबकि आवंटन सीआइएल की ओर से किया जाता है
 इस कारण कोयला ब्लाकों के आवंटन में सीआइएल के हितों को ध्यान में रखा जाता है
 इसमें आगे कहा गया है कि 1993 से शुरू हुए निजी कंपनियों को आवंटन से जुड़े कुछ दस्तावेजों को वह पेश करने में सरकार विफल रही
पिछली सुनवाई में सुप्रीम कोर्ट ने पूछा कि यदि इन कोयला ब्लाकों की पहचान और आवंटन सीएमपीडीआइएल और सीआइएल के अधिकार क्षेत्र में आता है तो फिर कैसे अन्य कंपनियों को आवंटन किया गया
 कोर्ट ने ब्लाक की पहचान से जुड़ी सीएमपीडीआइएल की सभी पुस्तिकाएं पेश करने को कहा था
 सुप्रीम कोर्ट में इस मसले पर दायर जनहित याचिकाओं पर अंतिम सुनवाई हो रही है, जिसमें कोयला ब्लाकों के आवंटन को रद करने की मांग की गई है
कोयला आवंटन मामले में सीबीआइ ने हिंडाल्को इंडस्ट्रीज के दफ्तर में छापा मारकर 25 करोड़ रुपये की अघोषित नकदी बरामद की है
 हालांकि हिंडाल्को के प्रवक्ता ने इस संबंध में जानकारी होने से इन्कार किया
सीबीआइ सूत्रों ने बुधवार को बताया कि मंगलवार को एफआइआर दर्ज करने के बाद दिल्ली, मुंबई, हैदराबाद और भुवनेश्वर में छह ठिकानों पर छापेमारी की गई थी
 इसमें नई दिल्ली में संसद मार्ग स्थित हिंडाल्को का दफ्तर भी शामिल था
 यहां से 25 करोड़ रुपये की अघोषित नकदी और कुछ दस्तावेज बरामद हुए हैं
 उन्होंने बताया कि आगे की कार्रवाई के लिए नकदी बरामदगी का मामला आयकर विभाग को सौंप दिया गया है
 सीबीआइ 25 अक्टूबर को सुप्रीम कोर्ट में प्रगति रिपोर्ट दाखिल करेगी
सूत्रों ने यह भी कहा कि तालाबीरा 2 और तालाबीरा 3 में हिंडाल्को को ब्लाक आवंटन से सरकारी खजाने को नुकसान पहुंचा
 ऐसे में पीसी पारेख और कुमार मंगलम बिड़ला के खिलाफ केस दर्ज करने का पर्याप्त आधार था
कोयला घोटाले पर जांच एजेंसी सीबीआई की धीमी रफ्तार पर सुप्रीम कोर्ट ने नाराजगी जाहिर की है
 कोर्ट ने कहा है कि इस मामले में जिस तेजी से सीबीआई को जांच करनी चाहिए वह उस तेजी से जांच नहीं कर रही है
 कोर्ट ने कहा कि कोयला घोटाले की जांच के संबंध में सीबीआई अब भी फ‌र्स्ट गियर में ही चल रही है
 सीबीआई को फटकार लगाते हुए कोर्ट ने जांच में तेजी लाने और पांच माह के अंदर अपनी जांच पूरी कर लेने के निर्देश दिए हैं
 कोर्ट ने सीबीआई से पूछा कि आखिर इस मामले से जुड़ी फाइलों के गुम होने पर मामला दर्ज क्यों नहीं किया गया
 कोर्ट ने कहा कि फाइलों के मिलने तक जांच एजेंसी चुप-चाप बैठी नहीं रह सकती है
इस मामले के तहत मंगलवार को हुई सुनवाई में सीबीआई ने संयुक्त सचिव और उससे ऊपर के अधिकारी के खिलाफ जांच से पहले अनुमति के मुद्दे पर सरकार के नजरिए का विरोध किया था
 सीबीआई का तर्क था कि कोर्ट की निगरानी वाले मामलों में सरकार से पूर्व अनुमति की जरूरत नहीं है
 सीबीआइ ने कोयला घोटाला मामले में दाखिल लिखित दलील में कहा कि ऐसा करना कोर्ट की शक्ति को सीमित करना और कोर्ट निगरानी को निलंबित करने जैसा होगा
 केंद्र ने दलील दी कि धारा-6ए में सरकार से अनुमति का प्रावधान जरूरी है
 इसे कोर्ट निगरानी के मामले में भी खत्म नहीं किया जा सकता
गौरतलब है कि कोयला घोटाले में गायब हुई फाइलों को स्वीकार करते हुए केंद्र ने सुप्रीम कोर्ट में हलफनामा दाखिल किया था
 इसके इन दस्तावेजों को खोजने के लिए एक अंतर-मंत्रालयी समिति गठित करने की बात कही गई थी
 दस्तावेजों को तलाशने के लिए कमेटी को एक माह की मोहलत दी गई थी
लाख कोशिशों के बावजूद कोयला घोटाले का जिन्न प्रधानमंत्री मनमोहन सिंह का पीछा नहीं छोड़ रहा है
 सीबीआइ के जांच अधिकारी द्वारा प्रधानमंत्री से घोटाले के बारे में पूछताछ की जरूरत बताने के महीने भर बाद पूर्व कोयला सचिव पीसी पारेख ने मनमोहन सिंह को मुख्य आरोपी बताकर नया धमाका कर दिया है
 हिंडाल्को को कोयला ब्लाक का आवंटन करने के मामले में आरोपी बनाए जाने से नाराज पूर्व कोयला सचिव ने बुधवार को कहा कि आवंटन पर अंतिम मुहर खुद प्रधानमंत्री ने लगाई थी
पीसी पारेख ने सीबीआइ की एफआइआर की धज्जियां उड़ाते हुए कहा कि 2005 में आदित्य बिड़ला समूह के चेयरमैन कुमार मंगलम बिड़ला ने केवल कोयला ब्लाक के आवंटन के लिए ज्ञापन दिया था और कोयला सचिव के रूप में मैंने उसकी संस्तुति की थी
 लेकिन कोयला ब्लाक आवंटन का अंतिम फैसला खुद प्रधानमंत्री ने लिया था
 इसलिए अगर कोई साजिश हुई तो प्रधानमंत्री समेत हम तीनों को आरोपी बनाया जाना चाहिए था
 यह पूछे जाने पर क्या पीएम का नाम मुख्य साजिशकर्ता के रूप में होना चाहिए?
 पारेख ने कहा कि कोयला मंत्रालय का प्रभार संभालने के कारण इसकी पूरी जिम्मेदारी प्रधानमंत्री की थी
 वह चाहते तो मेरी सिफारिश खारिज कर सकते थे
 उन्होंने कहा कि अगर सीबीआइ को लगता है कि कोई साजिश हुई तो उन्होंने प्रधानमंत्री को आरोपी बनाए जाने के बजाय सिर्फ मुझे और बिड़ला को क्यों चुना
 आदित्य बिड़ला ग्रुप की कंपनी हिंडाल्को को हुए ब्लाक आवंटन को पारदर्शी बताते हुए पारेख ने कहा कि स्क्रीनिंग कमेटी की 25वीं बैठक में सार्वजनिक क्षेत्र की कंपनी निवेली लिगनाइट को तालाबीरा कोयला ब्लाक आवंटन करने के बाद बिड़ला ने इसके लिए प्रधानमंत्री को ज्ञापन दिया था और उस पर विचार करने के बाद उन्होंने इसकी संस्तुति की थी
गौरतलब है कि मंगलवार को सीबीआइ ने कोयला ब्लाक आवंटन मामले में 14वीं एफआइआर में कुमार मंगलम बिड़ला और पारेख को आरोपी बनाया है
कोयला घोटाले में सीधे प्रधानमंत्री के शामिल होने के आरोप भले ही पहली बार लगे हो, लेकिन उनकी भूमिका पर अंगुली पहले भी उठती रही है
 पिछले महीने घोटाले की जांच करने वाले सीबीआइ अधिकारी ने प्रधानमंत्री से पूछताछ की जरूरत बताई थी
 लेकिन सीबीआइ निदेशक ने इसकी इजाजत नहीं थी
 सीबीआइ निदेशक रंजीत सिन्हा का कहना था कि अभी इसकी जरूरत नहीं है
 2004 से 2009 के बीच बड़े पैमाने पर निजी कंपनियों को कोयला ब्लाकों का आवंटन किया गया
 इस दौरान अधिकांश समय कोयला मंत्रालय का प्रभार खुद प्रधानमंत्री के पास था
 कैग ने इस दौरान हुए कोयला ब्लाकों के आवंटन में एक लाख 76 हजार करोड़ रुपये के घोटाले का अनुमान लगाया था
सीबीआइ की एफआइआर में आरोपी बनाए गए पीसी पारेख को कोयला ब्लाकों के आवंटन में पारदर्शिता लाने की कोशिशों के लिए जाना जाता है
 कोयला ब्लाकों में आवंटन में घोटाले की गुंजाइश को देखते हुए पारेख ने प्रधानमंत्री कार्यालय को ब्लाकों की नीलामी करने की सिफारिश की थी
 इसके लिए कैबिनेट नोट भी तैयार कर लिया गया था
 लेकिन सरकार ने पारेख के सुझाव को दरकिनार कर दिया था
 कोयला ब्लाकों के आवंटन में पारदर्शिता लाने के प्रयासों के कारण पारेख को कोयला मंत्रालय से हटाने की कोशिश भी हुई थी
 जानकारों की मानें तो मई 2004 में कोयला मंत्री बने शिबू सोरेन ने राजग के कार्यकाल में कोयला सचिव बनाए गए पारेख को दूसरे मंत्रालय में भेजने की कोशिश की
 लेकिन शिवनाथ झा हत्याकांड में दिल्ली की स्थानीय अदालत के फैसले के बाद सोरेन खुद सरकार से बाहर हो गए
'अगर कोई साजिश हुई है तो ज्ञापन देने वाले कुमार मंगलम पहले साजिशकर्ता, सिफारिश करने के नाते मैं दूसरा साजिशकर्ता और कोयला मंत्री के तौर पर अंतिम फैसला लेने वाले प्रधानमंत्री तीसरे साजिशकर्ता हैं
'
कोयला घोटाले से जुड़ी फाइलें गायब होने पर गरमाई राजनीति और संसद में जबरदस्त हंगामे के बाद सरकार ने सभी विभागों को आनन-फानन फाइलें खोजने का आदेश दे दिया है
 सरकार ने इस्पात, ऊर्जा, कानून व न्याय और औद्योगिक नीति व संवर्धन विभाग सहित सभी संबंधित विभागों को फाइलें ढूंढने के काम पर लगा दिया है
कोल इंडिया और सेंट्रल माइन प्लानिंग डिजाइन इंस्टीट्यूट को भी फाइलें खोजने को कहा गया है
 माना जाता है कि ये दोनों सभी आवंटित खदानों का रिकॉर्ड रखते हैं
 शास्त्री भवन और लोकनायक भवन में कोयला मंत्रालय के रिकॉर्ड रूम को भी खंगाला जा रहा है
 कोल इंडिया के लक्ष्मी नगर कार्यालय में भी खोजबीन चालू है
सूत्रों के मुताबिक, ऊर्जा मंत्रालय को भी 1993 से 2005 के बीच असफल रहीं कंपनियों के 157 आवेदनों को खोजने को कहा गया है
 बताया जा रहा है कि 35वीं स्क्रीनिंग कमेटी की बैठक के रिकॉर्ड से जुड़ी फाइल भी गायब है
 इसमें विशेषाज्ञों ने आवेदकों के वित्तीय पहलू पर टिप्पणियां की थीं
 समिति की बैठकें जून से सितंबर, 2007 के बीच हुई थीं
 इस दौरान कोयला मंत्रालय का प्रभार पीएम के पास ही था
केंद्रीय कोयला मंत्री श्रीप्रकाश जायसवाल ने कहा कि कोयला ब्लाक आवंटन नीति दो महीने के मध्य लागू की जाएगी
 एमसीसी चेंबर आफ कामर्स एंड इंडस्ट्री की ओर से बुधवार को कोलकाता के एक पांच सितारा होटल में भारतीय कोयला क्षेत्र-अवसर व चुनौतियां विषय कार्यक्रम में मंत्री भाग लेने के लिए पहुंचे हुए थे
मिली जानकारी के अनुसार पहले चरण में चार ब्लाक को आवंटन के तहत रखा जाएगा
 जायसवाल ने कहा कि कोयले का लिग्नाइट ब्लाक आवंटन भी किया जाएगा
 इसके तहत ब्लाक उन्हीं कंपनियों को दिए जाएंगे जो कि उक्त राज्य में स्थित हैं
 श्रीप्रकाश जायसवाल ने कहा कि आने वाले पांच वर्षो में कोयला उत्पादन के क्षेत्र में 67 हजार 760 करोड़ रुपये का निवेश किया जाएगा
 इसमें कोल इंडिया लिमिटेड 25 हजार 400 करोड़, एनसीएल 32 हजार करोड़ व सिंगरेनी 10 हजार 360 करोड़ रुपये का निवेश करेंगी
 इसके माध्यम से 32 हजार मेगावाट बिजली उत्पादन किया जा सकेगा
 इसके अलावा भूमिगत (अंडरग्राउंड) कोयला गैस्टिीफिकेशन नीति भी जल्द लागू किए जाने की योजना है
जायसवाल ने कहा कि अवैध खनन, कोयला खनन के लिए पर्यावरण मंजूरी बड़ी चुनौतियां है
 हालांकि अवैध खनन का मामला राज्य का है
 प्रशासन पर ही कानून-व्यस्था की जिम्मेवारी होती है
 वहीं कोयला खनन घोटाले को लेकर सीबीआइ की ओर से एक फाइल गुम होने की बात पूछने पर उन्होंने कहा कि सीबीआइ को सारी फाइलें दी गई हैं
 मामला सीबीआइ के पास है, ऐसे में इस पर टिप्पणी नहीं की जा सकती है
 इससे पहले एमसीसी अध्यक्ष दीपक जालान ने स्वागत भाषण दिया
 दामोदर वैली कारपोरेशन के चेयरमैन आरएन सेन, गुजरात एनआरइ कोक लिमिटेड के अध्यक्ष व प्रबंध निदेशक अरुण जगतरामका ने भी विषय पर वक्तव्य रखा
 एमसीसी उपाध्यक्ष संजय अग्रवाल ने धन्यवाद ज्ञापित किया
कोयला ब्लाक आवंटन घोटाले में देश के प्रमुख उद्योगपति कुमार मंगलम बिड़ला के खिलाफ भी सीबीआइ का शिकंजा कस गया है
 घोटाले की 14वीं एफआइआर में जांच एजेंसी ने आदित्य बिड़ला समूह के चेयरमैन कुमार मंगलम के साथ-साथ पूर्व कोयला सचिव पीसी पारेख को भी आरोपी बनाया है
 पारेख और बिड़ला पर आपराधिक साजिश कर 2005 में हिंडाल्को के लिए कोयला ब्लाक का आवंटन करने का आरोप है
 एफआइआर के बाद सीबीआइ ने बिड़ला, हिंडाल्को और पारेख के छह ठिकानों पर छापा भी मारा
 सूत्रों ने बताया कि बिड़ला और पारेख को पूछताछ के लिए बुलाया जा सकता है
 एफआइआर में बिड़ला का नाम आदित्य बिड़ला समूह के प्रतिनिधि के तौर पर दर्ज है
 जबकि हिंडाल्को इसी समूह की एक कंपनी है
सीबीआइ की एफआइआर के अनुसार ओडिशा के तालाबीरा-एक और तालाबीरा-दो कोयला ब्लाक तमिलनाडु स्थित सार्वजनिक क्षेत्र के उपक्रम निवेली लिगनाइट के लिए आरक्षित रखे गए थे
 स्क्रीनिंग कमेटी की 25वीं बैठक में भी इस पर मुहर लगा दी गई
 इसके बाद कुमार मंगलम बिड़ला और तत्कालीन कोयला सचिव पीसी पारेख की दिल्ली में मुलाकात हुई
 इस मुलाकात के बाद पारेख ने स्क्रीनिंग कमेटी के फैसले को बदलते हुए तालाबीरा-एक और तालाबीरा-दो कोयला ब्लाकों में निवेली लिगनाइट के हिस्से में से आधा हिंडाल्को को आवंटित कर दिया
 सीबीआइ का दावा है कि उसके पास पीसी पारेख और बिड़ला की इस मुलाकात के सुबूत हैं
 हालांकि, सीबीआइ अभी यह साफ नहीं कर पा रही है कि पारेख ने कोयला सचिव रहने के नाते अकेले स्क्रीनिंग कमेटी के फैसले को पलट दिया या इसके लिए उन्हें कहीं से निर्देश मिले थे
 इस संबंध में पूछ जाने पर सीबीआइ प्रवक्ता कंचन प्रसाद ने कहा कि इसकी जांच की जा रही है
एफआइआर के बाद मंगलवार को सीबीआइ ने मुंबई, दिल्ली और भुवनेश्वर स्थित बिड़ला और हिंडाल्को के ठिकानों पर दबिश दी
 साथ ही सिकंदराबाद स्थित पारेख के घर भी तलाशी ली
 जांच एजेंसी ने छापे में घोटाले से संबंधित अहम दस्तावेज बरामद होने का दावा किया है
 वैसे हिंडाल्को ने इस मामले पर सधी हुई प्रतिक्रिया दी है
उसके अनुसार कोयला आवंटन में गड़बड़ियों को लेकर कई कंपनियों के खिलाफ जांच चल रही है
 उनमें हिंडाल्को भी एक है
 लेकिन कंपनी का दावा है कि कोयला आवंटन के लिए उसने सारे नियमों का पालन किया है
सीबीआइ की कार्रवाई का प्रभाव हिंडाल्को के साथ-साथ समूह की दूसरी कंपनियों के शेयरों पर भी देखने को मिला
 हिंडाल्को, आदित्य बिड़ला केमिकल्स, आदित्य बिड़ला नुवो और आइडिया सेलुलर के शेयरों में एक से दो प्रतिशत की गिरावट दर्ज की गई
 हिंडाल्को के शेयर तो करीब पांच फीसद तक गिरे लेकिन बाजार बंद होने तक इसके शेयरों में डेढ़ फीसद की बढ़ोत्तरी दर्ज की गई
 जिंदल ग्रुप के प्रमुख नवीन जिंदल के बाद कुमार मंगलम बिड़ला दूसरे बड़े उद्योगपति हैं, जिन्हें कोयला ब्लाक आवंटन घोटाले में आरोपी बनाया गया है
 एफआइआर में हिंडाल्को और कोयला मंत्रालय के कुछ अज्ञात अधिकारियों को भी आरोपी बनाया गया है
कोयला घोटाले की जांच के क्रम में सीबीआइ के निशाने पर आए कुमार मंगलम बिड़ला देश के शीर्ष दस अमीर लोगों की सूची में शुमार हैं
 फो‌र्ब्स की अमीर भारतीयों की इस साल की सूची के हिसाब से वह देश के छठवें संपन्न और सबसे युवा उद्यमी हैं
 आदित्य बिरला समूह के चेयरमैन कुमार मंगलम की दो दर्जन से अधिक कंपनियों में से पांच शेयर बाजार में सूचीबद्ध हैं
 इनसे उन्हें सालाना वेतन के रूप में 49.62 करोड़ मिलते हैं
ज्यादा वेतन पाने वाले उद्यमियों में वह चौथे पायदान पर हैं
 46 वर्षीय कुमार मंगलम अपने पिता के निधन के बाद 28 साल की उम्र में समूह के चेयरमैन बन गए थे
 उनकी कुल संपत्ति करीब 490 अरब रुपये है
कोयला ब्लॉक आवंटन घोटाले में सीबीआइ ने आज नया केस दायर किया है
 इस सिलसिले में सीबीआइ ने दिल्ली और गाजियाबाद की कंपनियों राठी स्टील और पॉवर लिमिटेड में छापेमारी की है
 इधर, इस घोटाले जांच की आंच प्रधानमंत्री कार्यालय [पीएमओ] तक पहुंच गई है
 घोटाले की तह तक पहुंचने के लिए सीबीआइ पीएमओ के दो वरिष्ठ अधिकारियों से पूछताछ कर चुकी है,अब प्रधानमंत्री के सलाहकार टीके नायर से सवाल-जवाब की तैयारी कर रही है
सूत्रों ने बताया कि सीबीआइ उनसे अगले हफ्ते कभी भी पूछताछ कर सकती है
 नायर लंबे समय तक प्रधानमंत्री मनमोहन सिंह के निजी सचिव रहे हैं
 वहीं, पूर्व कोयला सचिव एचसी गुप्ता से एजेंसी गुरुवार को पूछताछ करेगी
 ध्यान देने की बात है कि कोयला घोटाले की सुप्रीम कोर्ट की निगरानी में जांच शुरू होने के बाद सीबीआइ ने पिछले सप्ताह ही तत्कालीन कोयला राज्यमंत्री दासरि नारायण राव और कांग्रेस सांसद व जिंदल ग्रुप के मालिक नवीन जिंदल के खिलाफ एफआइआर दर्ज की थी
घोटाले की सच्चाई जानने के लिए सीबीआइ ने पिछले हफ्ते 2006 से 2009 के बीच पीएमओ में निदेशक रहीं विनी महाजन और आशिष गुप्ता से पूछताछ की
 1987 बैच की आइएएस अधिकारी विनी महाजन फिलहाल अपने मूल कैडर पंजाब में कार्यरत हैं
 वहीं उत्तर प्रदेश कैडर और 1989 बैच के आइपीएस अधिकारी आशिष गुप्ता प्रधानमंत्री कार्यालय में सतर्कता अधिकारी के रूप में तैनात थे और अब अपने मूल कैडर में वापस लौट चुके हैं
 सीबीआइ के वरिष्ठ अधिकारी ने कहा, फिलहाल इनमें से किसी को घोटाले का आरोपी नहीं बनाया गया है और उनसे एक गवाह के रूप में पूछताछ की गई है
 लेकिन जांच पूरी होने तक किसी को भी क्लीन चिट नहीं देने का फैसला किया है
वहीं कोयला ब्लॉक आवंटन घोटाले के आरोपी बनाए गए पूर्व कोयला सचिव एचसी गुप्ता को गुरुवार को पूछताछ के लिए बुलाया गया है
 घोटाले के दौरान गुप्ता कोयला सचिव थे और इस नाते आवंटन का फैसला लेने वाली स्क्रीनिंग कमेटी के अध्यक्ष भी थे
 सीबीआइ का मानना है कि स्क्रीनिंग कमेटी के अध्यक्ष के रूप में गुप्ता ने कंपनियों के फर्जी दावों की जांच नहीं होने दी और उन्हें कोयला ब्लॉकों का आवंटन कर दिया
 गुप्ता से आरोपी के रूप में पूछताछ करने को सीबीआइ ने बाकायदा सरकार से इजाजत मांगी थी
 पहली बार मना करने वाली सरकार ने अंतत इजाजत दे दी
 इसके बाद गुप्ता ने भारतीय प्रतिस्पद्र्धा आयोग से इस्तीफा दे दिया था
सुप्रीम कोर्ट ने कोयला घोटाले में सीबीआइ को जांच में दस्तावेज उपलब्ध नहीं कराने पर बुधवार को सरकार को फिर कड़ी फटकार लगाई
 इतना ही नहीं कोर्ट ने सरकार को कोयला ब्लॉक आवंटनों से जुड़े सारे दस्तावेज और हलफनामा पेश करने का निर्देश दिया है
 इसके साथ ही संकेत दिया कि वह सीबीआइ जांच को राजनीतिक आकाओं से साझा करने की अनुमति नहीं देने वाली
 न्यायमूर्ति आरएम लोढा की अध्यक्षता वाली तीन सदस्यीय पीठ ने सीबीआइ की ओर से पेश जांच रिपोर्ट देखने के बाद सरकार के रवैये पर गहरी नाराजगी जताई
कोर्ट ने कहा कि रिपोर्ट प्रथम दृष्टया आवंटन में खामियों की बात कहती है
 उसके मुताबिक आवंटन के लिए हुई 36 स्क्रीनिंग कमेटी की बैठकों के मिनट्स व अन्य ब्योरा उपलब्ध नहीं है
 कई मामलों में तो राज्य सरकारों की संस्तुति के बिना आवंटन हुए और कुछ में संस्तुति को बीच में बदला गया
 कोर्ट ने सरकार को निर्देश दिया कि वह आवंटन पर हुई सभी बैठकों का ब्योरा कोर्ट को सौंपे, चाहें वे बैठकें स्क्रीनिंग कमेटी की हों या कोयला मंत्री के साथ या कोयला मंत्रालय में हुई हो
 पीठ जानना चाहती है कि ब्लॉक आवंटन ठीक हुआ या नहीं
 कोर्ट ने सीबीआइ को दस्तावेज उपलब्ध नहीं कराने के सरकार के रवैये पर नाराजगी जताते हुए कहा कि इस तरह जांच कैसे हो सकती है
 सीबीआइ की यंह तीसरी जांच रिपोर्ट है, जो बताती है कि सरकार उसे दस्तावेज उपलब्ध नहीं करा रही है
 कोर्ट ने सरकार को 164 आवंटनों के बारे में चार सप्ताह के भीतर हलफनामा दाखिल करने का निर्देश दिया है
 इसके अलावा 40 आवंटन सरकार पहले ही रद कर चुकी है
 इसलिए कोर्ट ने उसका ब्योरा नहीं मांगा है
संयुक्त सचिव व उससे ऊपर के अधिकारी से पूछताछ या जांच के लिए केंद्र से मंजूरी (धारा 6ए में सैंक्शन) लेने के मुद्दे पर कोर्ट ने पूछा है कि जिन मामलों की जांच सीबीआइ कोर्ट के आदेश पर कर रही है उनमें सरकार से मंजूरी लेने की जरूरत होनी चाहिए या नहीं
 इसके अलावा सरकार यह भी बताएगी कि जब वह सीबीआइ की निगरानी सीवीसी को सौंप चुकी है, तो ऐसे में सरकार से अनुमति का क्या औचित्य रह जाता है
 इस बावत सरकार को 16 जुलाई तक जवाब देना होगा
 17 जुलाई को कोर्ट मामले में फिर सुनवाई करेगा
 सीबीआइ की स्वायत्तता के मुद्दे पर केंद्र के प्रस्ताव पर कोर्ट ने जांच एजेंसी से जवाब मांगा है
 साथ ही कोर्ट ने सरकार व अन्य महकमों के साथ सूचना साझा करने की अनुमति मांगने वाली सीबीआइ की अर्जी पर टिप्पणी करते हुए कहा कि अगर जांच में कोई दिक्कत आ रही है तो कोर्ट उसे देखेगी, लेकिन उसकी आड़ में राजनीतिक आकाओं से जांच साझा करने की अनुमति नहीं दी जा सकती
 हालांकि, कोर्ट ने सीबीआइ की स्वायत्तता पर कानून बनाने का मुद्दा फिलहाल संसद पर छोड़ दिया है
 कोर्ट ने जांच साझा करने की अनुमति मांगने वाली अर्जी पर सुनवाई टाल दी, क्योंकि सीबीआइ की पैरोकारी कर रहे एडीशनल सॉलिसिटर जनरल सिद्धार्थ लूथरा ने स्वयं को मामले से हटा लिया
कोयला घोटाले में सीबीआइ और सरकार एक बार फिर आमने-सामने नजर आ रही हैं
 सीबीआइ ने संयुक्त सचिव और उससे ऊपर के अधिकारी के खिलाफ जांच से पहले अनुमति (डीएसपीई एक्ट की धारा-6ए) के मुद्दे पर सरकार के नजरिए का विरोध किया है
 सीबीआइ ने शीर्ष अदालत में कहा कि कोर्ट की निगरानी वाले मामलों में सरकार से पूर्व अनुमति की जरूरत नहीं है
 सीबीआइ ने मंगलवार को कोयला घोटाला मामले में दाखिल लिखित दलील में कहा कि ऐसा करना कोर्ट की शक्ति को सीमित करना और कोर्ट निगरानी को निलंबित करने जैसा होगा
 केंद्र ने दलील दी कि धारा-6ए में सरकार से अनुमति का प्रावधान जरूरी है
 इसे कोर्ट निगरानी के मामले में भी खत्म नहीं किया जा सकता
 केंद्र ने हलफनामा दाखिल कर कोयला घोटाले से जुड़ी फाइलें गायब होने की बात स्वीकार की है
 सरकार ने कहा है कि गायब दस्तावेज खोजने के लिए एक अंतर-मंत्रालयी समिति गठित की गई है, जिसे एक महीने में अपना काम पूरा करना है
 कोयला घोटाला मामले में सुप्रीम कोर्ट गुरुवार को सुनवाई करेगा
 सीबीआइ की लिखित दलीलों में कहा गया है कि दिल्ली स्पेशल पुलिस एस्टैब्लिशमेंट एक्ट (डीएसपीइए) की धारा-6ए में संयुक्त सचिव या उससे ऊपर के अधिकारी के खिलाफ जांच से पहले सरकार से मंजूरी लेने की जरूरत हैं
यह प्रावधान अधिकारियों को बेवजह प्रताड़ना से बचाने के लिए है, ताकि वे निडर होकर निर्णय ले सकें, लेकिन कोर्ट की निगरानी में हो रही जांच के मामलों में पूर्व अनुमति का मतलब कुछ समय के लिए कोर्ट की निगरानी निलंबित होना है
 इसके अलावा अदालत की निगरानी की शक्ति सिर्फ संयुक्त सचिव स्तर से नीचे के अधिकारी तक सीमित करना है
एजेंसी ने अर्जी दाखिल कर कहा है कि कोयला घोटाले के पांच मामलों की जांच पूरी हो चुकी है
 अदालत में आरोपपत्र दाखिल करने से पहले जांच में जुटाए गए साक्ष्यों और सामग्रियों के कानूनी विश्लेषण के लिए सीबीआइ के वकीलों व विशेष लोक अभियोजक से सलाह-मशविरे की जरूरत है
 एजेंसी ने कोर्ट से वकीलों के साथ जांच रिपोर्ट साझा करने की अनुमति भी मांगी है
 साथ ही कहा कि जिन वकीलों से रिपोर्ट साझा की जानी है उनके नाम 29 अगस्त को कोर्ट को सौंप दिए जाएंगे
 सीबीआइ ने एक बार फिर निदेशक को भारत सरकार के सचिव स्तर के अधिकारी का दर्जा देने की मांग की है और कुछ प्रशासनिक अधिकार भी मांगे हैं
 वहीं, कोयला मंत्रालय ने सीबीआइ को सौंपे जा चुके दस्तावेजों और गायब दस्तावेजों का पूरा ब्योरा कोर्ट के सामने पेश किया
कोयला घोटाला मामले में पहले से ही घिरी यूपीए-2 सरकार एक बार फिर से घिरती नजर आ रही है
 एक अंग्रेजी अखबार के मुताबिक इस घोटाले के कई महत्वपूर्ण दस्तावेज गायब हो चुके हैं
खबर के मुताबिक कोयला घोटाले के कई अहम दस्तावेज कोयला मंत्रालय से गायब हो गए हैं
 कोयला खदान पाने के लिए 1993 से 2005 के बीच जिन 45 कंपनियों ने आवेदन किया उनके दस्तावेज गायब हैं
 इसमें कांग्रेस सांसद विजय दर्डा की कंपनी की फाइल भी शामिल है
 गौरतलब है कि दर्डा ने बांदेर कोल ब्लॉक के लिए सिफारिश की थी, जिसे प्रधानमंत्री कार्यालय ने आगे बढ़ाया था
 लेकिन, अब यह दस्तावेज भी कोयला मंत्रालय से गायब हो चुका है
उधर, इस पूरे मामले पर बीजेपी ने सख्त रुख अपना लिया है
 बीजेपी का कहना है कि मामला पीएमओ से जुड़ा है इसलिए फाइलें गायब कराई जा रही हैं
कोयला घोटाले में प्रमुख उद्योगपति कुमार मंगलम बिड़ला के खिलाफ एफआइआर दर्ज होने के विरोध में अब बड़े उद्योग चैंबर भी उतर आए हैं
 इस मामले की चर्चा किए बिना फिक्की ने कहा है कि काबिल नौकरशाहों और बड़े उद्योगपतियों को महज शक के आधार पर बलि का बकरा नहीं बनाया जाना चाहिए
 बिड़ला और पूर्व कोयला सचिव पीसी पारेख के खिलाफ एफआइआर दर्ज होने तीन दिन बाद फिक्की की ओर से बयान जारी किया गया है
 इसमें उद्योग चैंबर ने कहा है कि आर्थिक विकास की रफ्तार बेहतर शासन और सरकार के फैसलों की गुणवत्ता पर निर्भर करती है
 फिक्की की अध्यक्ष नैना लाल किदवई के मुताबिक पिछले कुछ समय से कई घटनाएं ऐसी हुई हैं, जिन्हें अच्छा नहीं कहा जा सकता
 न केवल शीर्ष नौकरशाहों के खिलाफ मामले दर्ज हो रहे हैं, बल्कि बड़े उद्योगपतियों पर भी कार्रवाई हो रही है
 जाहिर है इससे घरेलू और विदेशी दोनों स्तरों पर निवेशकों के मन में शंकाएं उत्पन्न होने लगी हैं
 निवेशकों का भरोसा भी ऐसी घटनाओं से कमजोर होता है
किदवई के मुताबिक इस तरह की घटनाओं से सरकार और उद्योग के बीच भरोसे का तार टूटता है
 इसका असर देश के कारोबारी माहौल और निवेश पर पड़ता है
 इससे बचने के लिए जरूरी है कि फैसले पारदर्शी तरीके से देश के विकास को देखते हुए लिए जाने चाहिए
कोयला से दर्ज ताजा एफआइआर में जिन कंपनियों के नाम आए हैं, उनके लिए आने वाले दिनों में तमाम तरह की मुश्किलें पैदा हो सकती हैं
 कांग्रेसी सांसद नवीन जिंदल की जिंदल स्टील व पावर लिमिटेड की विस्तार योजनाओं को लेकर गंभीर सवाल खड़े हो गए हैं
 एफआइआर में जिन अन्य कंपनियों के नाम शामिल हैं, उन्हें भविष्य में कोयला ब्लॉक आवंटन से दूर रखा जा सकता है
 कोयला मंत्रलय भी सीबीआइ की जांच-पड़ताल पर नजर रखे हुए है
मंत्रलय के अधिकारी बताते हैं कि जिन कंपनियों के नाम जांच एजेंसी की एफआइआर में शामिल हैं, उनके खिलाफ सख्त कार्रवाई की जा सकती है
 जब तक इस बारे में न्यायालय का फैसला नहीं आ जाता तब तक इन कंपनियों को कोयला ब्लॉक आवंटन से दूर ही रखा जाएगा
 सीबीआइ ने एफआइआर में पांच कंपनियों का नाम लिया है
 इन सभी कंपनियों के खिलाफ आरोप हैं कि इन्होंने गलत जानकारी के आधार पर कोयला ब्लॉक हासिल किए हैं
 सीबीआइ ने एफआइआर में जेएसपीएल के प्रमुख व कांग्रेस के सांसद नवीन जिंदल का नाम लिया है
 इस खबर के आने के बाद जिंदल स्टील एंड पावर लिमिटेड (जेएसपीएल) के भविष्य को लेकर कई तरह के सवाल उठाए गए
 इससे शेयर बाजार में इसके शेयर एक समय 24 फीसद तक गिर गए
बीएसई में कंपनी का शेयर पिछले एक वर्ष के न्यूनतम स्तर 202 रुपये पर आ गया
 कंपनी के पूंजीकरण को 4,287 करोड़ रुपये का चूना लगा है
 जेएसपीएल ने बयान जारी कर सीबीआइ को जांच में पूरा सहयोग करने का वादा किया गया
 लेकिन शाम को सीबीआइ की तरफ से जारी सूचना में जेएसपीएल के खिलाफ गैर कानूनी तरीके से कोयला ब्लॉक हासिल करने के पुख्ता सबूत होने की जानकारी दी गई
पछले हफ्ते ही कोयला मंत्रलय ने जेएसपीएल को आवंटित छेंदीपाड़ा कोयला ब्लॉक को लेकर नोटिस जारी किया था
 अगर यह ब्लॉक रद कर दिया जाता है तो इससे कंपनी की भावी परियोजनाओं के समक्ष मुश्किल पैदा हो सकती है
 जेएसपीएल इस समय छत्तीसगढ़, उड़ीसा और झारखंड में स्टील, सीमेंट व बिजली क्षेत्र में विस्तार कर रही है
 कंपनी झारखंड में 45 हजार करोड़ रुपये निवेश कर रही है
वहीं, कंपनी की छत्तीसगढ़ में 30 हजार करोड़ रुपये और उड़ीसा में 50 हजार करोड़ रुपये चरणबद्ध तरीके से निवेश करने की है
 इन योजनाओं के लिए कंपनी बड़े पैमाने पर तमाम वित्तीय एजेंसियों से कर्ज ले रही है
 सीबीआइ की एफआइआर में नाम होने के बाद कंपनी की योजनाओं को वित्तीय संस्थानों से मदद मिलने में मुश्किल आ सकती है
नवीन जिंदल और दासरि नारायण राव पर शिकंजा कसने के बाद सीबीआइ कोयला घोटाले के आरोपों में घिरे दूसरे बड़े आरोपियों के खिलाफ कार्रवाई तेज कर सकती है
सुप्रीम कोर्ट की निगरानी के बाद घोटाले की जाच से जुड़े अधिकारी अब किसी भी कंपनी को जरा भी छूट देने के लिए तैयार नहीं है
 सीबीआइ की जाच के निशाने पर केंद्रीय मंत्री सुबोध कात सहाय और प्रेमचंद गुप्ता के परिजनों की कंपनियों के साथ जे जगथराशकन व भाजपा सासद अजय संचेती की कंपनी है
इन कंपनियों को कोयला ब्लाकों के आवंटन की जाच अभी की जा रही है
 दरअसल, कोयला ब्लाकों का आवंटन पाने वाली कंपनियों में पूर्व केंद्रीय मंत्री सुबोध कात सहाय के भाई सुधीर कुमार सहाय की कंपनी एसकेएस इस्पात एंड पावर, राजद कोटे से कंपनी मामले के मंत्री रहे प्रेमचंद गुप्ता के बेटे की कंपनी आइएसटी स्टील एंड पावर, द्रमुक नेता व पूर्व सूचना व प्रसारण राज्यमंत्री जे जगथराशकन की कंपनी जेआर पावर के साथ-साथ भाजपा के सासद अजय संचेती की कंपनी एसएमएस इंफ्रास्ट्रक्चर भी शामिल है
 इनमें जे जगथराशकन की कंपनी तो कोयला ब्लाक का आवेदन करने के पाच पहले ही बनाई थी और आवंटन के एक महीने के बाद मोटे मुनाफे के साथ इसने हैदराबाद की दूसरी कंपनी को कोयला ब्लाक बेच भी दिया था
वहीं, प्रेमचंद गुप्ता के बेटे की कंपनी आइएसटी स्टील एंड पावर नई होने के बाद भी कोयला ब्लाक पाने में सफल रही थी
 इसी तरह सुबोध कात सहाय पर अपने प्रभाव का इस्तेमाल करते हुए एसकेएस इस्पात एंड पावर को कोयला ब्लाक आवंटित कराने का आरोप है
 आरोपियों के राजनीतिक रसूख को देते हुए सीबीआइ उनके खिलाफ अभी तक कार्रवाई से बच रही थी
 लेकिन सुप्रीम कोर्ट की निगरानी के बाद यह हिचक खत्म हो गई है
 नवीन जिंदल और दासरि नारायण राव के खिलाफ कार्रवाई से यह साफ हो जाता है
वहीं, अजय संचेती की कंपनी के खिलाफ मामला थोड़ा अलग है
 उन पर छत्तीसगढ़ सरकार से औने-पौने दामों में कोयला ब्लाक को पाने का आरोप है
 यह कोयला ब्लाक मूल रूप से छत्तीसगढ़ सरकार को आवंटित किया गया था
 कैग ने अपनी रिपोर्ट में छत्तीसगढ़ सरकार पर संचेती को करोड़ों रुपये का अनुचित लाभ पहुंचाने की बात कही थी
 सीबीआइ भी इस मामले की प्रारंभिक जाच कर रही है
 उम्मीद है कि सीबीआइ जल्द ही इन कंपनियों के खिलाफ कार्रवाई करेगी
कोयला घोटाले में छोटी कंपनियों को निशाना बनाने वाली सीबीआइ ने सुप्रीम कोर्ट की निगरानी के बाद बड़ी मछलियों पर हाथ डाल दिया है
 जिंदल औद्योगिक समूह के प्रमुख व कांग्रेस सांसद नवीन जिंदल और पूर्व कोयला राज्यमंत्री दासरि नारायण राव पर जांच एजेंसी का शिकंजा कस गया है
 इस मामले में सीबीआइ ने 12 वीं एफआइआर में इन दोनों नेताओं को आरोपी बनाया है
इसमें जांच एजेंसी ने कहा है कि कोयला राज्यमंत्री रहते हुए नारायण राव ने जिंदल से 2.25 करोड़ रुपये की रिश्वत लेकर कोयला ब्लाक का आवंटन किया था
 मंगलवार को सीबीआइ ने दिल्ली स्थित नवीन जिंदल और हैदराबाद स्थित नारायण राव के घर समेत 15 स्थानों पर छापा मारा
 जल्द ही इन दोनों से पूछताछ होगी
सीबीआइ के एक वरिष्ठ अधिकारी ने कहा कि नारायण राव और नवीन जिंदल के बीच रिश्वत की लेन-देन के पुख्ता सुबूत मिलने के बाद ही एफआइआर दर्ज हुई है
 उनके अनुसार, एक जनवरी 2007 को जिंदल ग्रुप की दो कंपनियों जिंदल स्टील व पावर लिमिटेड और गगन स्पांज ने झारखंड के अमरकोंडा मुर्गा डांगल कोयला ब्लाक के आवंटन के लिए आवेदन किया
कोयला ब्लाक पाने के लिए दोनों कंपनियों ने झूठे हलफनामे दिए, जिनमें जमीन और पानी की उपलब्धता को बढ़ा-चढ़ाकर दिखाया गया था
 इसके साथ ही कंपनी ने इसके पहले एक भी कोयला ब्लाक आवंटित नहीं होने का दावा किया, जबकि इस ग्रुप की कंपनियों को पांच कोयला ब्लाक पहले से आवंटित थे
 झूठे हलफनामे के बाद जनवरी 2008 में इन दोनों कंपनियों को कोयला ब्लाक आवंटित कर दिया गया
कोयला ब्लाक आवंटित होने के 11 महीने के बाद दिसंबर 2008 में जिंदल ग्रुप की कंपनी जिंदल रीयल्टी ने नारायण राव की कंपनी सौभाग्य मीडिया में 2.25 करोड़ रुपये के शेयर खरीदे
 सौभाग्य मीडिया लिमिटेड का शेयर उस समय 28 रुपये में खुले बाजार में बिक रहा था, लेकिन जिंदल रीयल्टी ने इसे 100 रुपये प्रति शेयर की दर पर खरीदा
 सीबीआइ का मानना है कि यह रिश्वत की रकम थी, जो जिंदल की ओर से नारायण राव को दी गई थी
 वैसे रिश्वत देने में जिंदल ने पूरी सावधानी बरती थी
रिश्वत की रकम पहले गगन स्पांज से उन्हीं के ग्रुप की कंपनी न्यू दिल्ली एक्जीम के माध्यम से होते हुए जिंदल रीयल्टी में गई थी
 सीबीआइ ने इन सभी कंपनियों के ठिकानों की तलाशी ली है
 नवीन जिंदल के देश के बाहर होने के कारण दिल्ली स्थित उनके घर के कई आलमारियों को सीबीआइ ने सील कर दिया है
 इनकी चाभी खुद जिंदल के पास है
 उनके लौटने के बाद इनकी तलाशी ली जाएगी
 इस बीच, जिंदल ग्रुप ने इस मामले की जांच में सीबीआइ को सहयोग का भरोसा दिया
कोयला घोटाले की गुम हुई फाइलों के मामले में दो प्रारंभिक जांच [पीई] का केस दर्ज कर सीबीआइ ने कोयला मंत्रालय के अधिकारियों को बड़ी राहत दी है
 दोनों केस 1993 से 2003 और 2004 से 2009 के बीच हुई कोयला ब्लाकों के आवंटन से जुड़ी फाइलों के गुम होने को लेकर है
 गुरुवार को कोयला मंत्रालय और सीबीआइ अधिकारियों के बीच बैठक में प्रारंभिक जांच का केस दर्ज करने का फैसला हुआ था
ध्यान देने की बात है कि प्रारंभिक जांच के दौरान न तो सीबीआइ फाइलों की खोज के लिए छापे मार सकती है और न ही संदिग्ध अधिकारियों को गिरफ्तार कर सकती है
 ले-देकर उसे इन फाइलों की सही स्थिति जानने के लिए कोयला मंत्रालय के अधिकारियों के सहयोग पर निर्भर रहना होगा
 जबकि सुप्रीम कोर्ट ने साफ-साफ गुम हुई फाइलों के मामले में एफआइआर दर्ज कर जांच का आदेश दिया था
गुरुवार की बैठक में कोयला मंत्रालय के अधिकारियों ने 15 से 18 फाइलें नहीं मिलने की बात स्वीकार कर ली थी
 लेकिन उनका यह भी कहना था कि सीबीआइ द्वारा मांगी जा रही कई फाइलों का कोई वजूद ही नहीं है
 जाहिर है ऐसी फाइलों के गुम होने का ठीकरा मंत्रालय पर नहीं थोपा जा सकता है
 वैसे तो सीबीआइ के अधिकारी मंत्रालय के तर्को सहमत नहीं थे, लेकिन आखिरकार प्रारंभिक जांच के दौरान इस विवाद को सुलझाने के लिए वे तैयार हो गए
गलत सूचना देकर कोयला ब्लॉक हथियाने वाली कंपनियों के खिलाफ कार्रवाई में भी केंद्र सरकार के हाथ-पांव फूल रहे हैं
 यही वजह है कि जिनके खिलाफ न सिर्फ पुख्ता सबूत मिले हैं, बल्कि सीबीआइ एफआइआर भी दर्ज कर चुकी है, सरकार उनके आवंटन को भी रद करने में आनाकानी कर रही है
सीबीआइ ने सितंबर, 2012 से लेकर जून, 2013 के बीच 13 कंपनियों के खिलाफ गलत सूचना देकर कोयला ब्लॉक हासिल करने का आरोप में एफआइआर दर्ज कराई हैं
 इस पूरे प्रकरण की जांच सीबीआइ कर रही है
 इस बारे में समय-समय पर वह सुप्रीम कोर्ट को भी जानकारी उपलब्ध कराती है
 बहरहाल, अभी तक कोयला मंत्रालय सिर्फ दो कंपनियों के कोयला ब्लॉक आवंटन को रद कर पाया है
 मंत्रालय की तरफ से दी गई सूचना के मुताबिक लोहारा [पूर्व] और उत्तरी धाडु कोयला ब्लॉक का आवंटन रद किया गया है
 लोहारा [पूर्व] को मुरली एग्रो इंडस्ट्रीज एंड ग्रेस इंडस्ट्रीज लिमिटेड को आवंटित किया गया था
 झारखंड स्थिति उत्तरी धाडु ब्लॉक चार कंपनियों झारखंड इस्पात, पवनजय स्टील एंड पावर जेनरेशन, इलेक्ट्रोस्टील कास्टिंग्स और आधुनिक एलॉयस एंड पावर लिमिटेड को दिया गया था
मंत्रालय ने उक्त दोनों के आवंटन सीबीआइ की तरफ से एफआइआर दर्ज होने से पहले रद कर दिया था
 सीबीआइ ने लोहारा [पूर्व] के मामले में ग्रेस इंडस्ट्रीज और उत्तरी धाडु के मामले में झारखंड इस्पात के खिलाफ एफआइआर दर्ज करवाई है
 इन दोनों के अलावा अन्य 11 एफआइआर के मामले में कोयला मंत्रालय की तरफ से कोई कदम नहीं उठाया गया है
 सरकार की सुस्ती का पता इस तथ्य से चलता है कि सीबीआइ ने पहली एफआइआर एक वर्ष पहले दर्ज कराई थी
 तब कोयला मंत्रालय की तरफ से यह बताया गया था कि एफआइआर वाले कोयला ब्लॉकों पर फैसला लेने के लिए एक अंतर-मंत्रालयी समूह का गठन होगा
 समूह की सिफारिशों पर ही फैसला होगा
 लेकिन एक वर्ष बीत जाने के बाद भी समूह की सिफारिशों का इंतजार है
सीबीआइ ने जिन कंपनियों के खिलाफ मामले दर्ज किए थे उनमें राठी स्टील व पावर, जिंदल स्टील एंड पावर, गगन स्पांज, विनी आयरन एंड स्टील सहित कई कंपनियां शामिल हैं
 सुप्रीम कोर्ट में इस बारे में पेश अपनी रिपोर्ट में सीबीआइ ने इन कंपनियों के आपराधिक मामलों में लिप्त होने की बात कही है
 यह भी कहा गया है कि इन सभी कंपनियों ने गलत सूचनाओं के आधार पर कोयला ब्लॉक का आवंटन कराया है
 कोयला मंत्रालय की भूमिका को लेकर भी सवाल उठाते हुए यह कहा गया है कि उसके पास तयशुदा नियमों का सत्यापन करने का तरीका भी नही है
 इसे मंत्रालय की व्यवस्थागत विफलता बताया गया है
कोयला घोटाले की जांच के दायरे में ओडिशा के सीएम से लेकर पीएम तक को घेरने की कोशिशें तेज हो गई हैं
 इस मामले में प्रधानमंत्री मनमोहन सिंह को आरोपी बनाने के लिए सुप्रीम कोर्ट का दरवाजा खटखटाया गया है
 सीबीआइ की एफआइआर में आरोपी बनाए गए पूर्व कोयला सचिव पीसी पारेख पहले ही प्रधानमंत्री को आरोपी नंबर-एक बनाने की मांग कर चुके हैं
 वहीं, सीबीआइ तालाबीरा कोयला ब्लाक को हिंडाल्को को आवंटित करने की सिफारिश करने वाले ओडिशा के मुख्यमंत्री नवीन पटनायक से पूछताछ की तैयारी में है
 बृहस्पतिवार को सुप्रीम कोर्ट में कोयला घोटाले में सीधे प्रधानमंत्री को आरोपी बनाने की अर्जी लगाई गई है
 अर्जी में मनमोहन सिंह पर कोयला मंत्री के रूप में घोटाले में अहम भूमिका निभाने का आरोप लगाते हुए कहा गया है कि सीबीआइ तमाम सुबूतों के बावजूद उन्हें बचाने की कोशिश कर रही है
 अर्जी के अनुसार कोयला ब्लाकों के आवंटन पर अंतिम मुहर कोयला मंत्री के रूप में खुद प्रधानमंत्री ने लगाई थी
 पीसी पारेख के आरोपों को सही ठहराते हुए सुप्रीम कोर्ट से प्रधानमंत्री को आरोपी बनाने के लिए सीबीआइ को निर्देश देने की अपील की गई है
वैसे सीबीआइ के पास कोयला घोटाले के सिलसिले में प्रधानमंत्री से पूछताछ नहीं करने का ठोस जवाब नहीं है
 जांच एजेंसी के वरिष्ठ अधिकारी सिर्फ एक ही बात कह रहे हैं कि अभी वह समय नहीं आया है
 ध्यान देने की बात है कि पिछले महीने जांच से जुड़े पुलिस अधीक्षक ने प्रधानमंत्री से पूछताछ करने की जरूरत बताई थी
 लेकिन बाद में उसे डरा-धमकाकर खामोश कर दिया गया
इस बीच, सीबीआइ नवीन पटनायक से पूछताछ की तैयारी में है
 अप्रैल 2005 में स्क्रीनिंग कमेटी की बैठक में तालाबीरा कोयला ब्लाक सार्वजनिक क्षेत्र के उपक्रम निवेली लिगनाइट को आवंटित करने का फैसला किया गया
 इसके बाद नवीन पटनायक ने केंद्र सरकार से तालाबीरा कोयला ब्लाक में हिंडाल्को को भी हिस्सा देने की सिफारिश की
 उसी साल जुलाई में तत्कालीन कोयला सचिव पीसी पारेख से आदित्य बिड़ला समूह के मालिक कुमार मंगलम बिड़ला की मुलाकात हुई और पारेख ने स्क्रीनिंग कमेटी का फैसला बदलते हुए हिंडाल्को को तालाबीरा-दो कोयला ब्लाक में 15 फीसद हिस्सा दे दिया
 सीबीआइ नवीन पटनायक से हिंडाल्को की सिफारिश में लिखे गए इसी पत्र के बारे में पूछताछ करना चाहती है
 इस संबंध में ओडिशा सरकार की तरफ से कहा गया है कि मुख्यमंत्री ने राज्य के हित में प्रधानमंत्री को पत्र लिखकर हिंडाल्को के आग्रह पर विचार करने को कहा था
 दरअसल हिंडाल्को संबलपुर जिले में 2,60,000 टन सालाना की क्षमता वाला एल्यूमिनियम संयंत्र स्थापित करने जा रही थी इसके लिए उसे 900 मेगावाट की क्षमता के ऊर्जा संयंत्र की जरूरत थी
 इससे राजस्व मिलने के साथ रोजगार सृजन के अवसर को देखते हुए पीएम को पत्र लिखा गया था
सुप्रीम कोर्ट की फटकार के बाद कोयला मंत्रालय ने घोटाले से जुड़ी गुम फाइलों की सूची सीबीआइ को सौंप दी है
 सोमवार देर शाम कोयला मंत्रालय का एक पत्र सीबीआइ को मिला, जिसमें विस्तार से बताया गया है कि घोटाले से जुड़ी कौन-कौन सी फाइलें नहीं मिली हैं
 लेकिन, अभी गुम फाइलों पर एफआइआर को लेकर स्थिति स्पष्ट नहीं हुई है
 सुप्रीम कोर्ट ने कोयला मंत्रालय को 15 दिनों के भीतर घोटाले की फाइलें जांच एजेंसी को सौंपने या फिर गुम फाइलों की एफआइआर दर्ज कराने का निर्देश दिया था
 सीबीआइ के एक वरिष्ठ अधिकारी ने स्पष्ट किया कि कोयला मंत्रालय की ओर से कोई भी नया दस्तावेज नहीं मिला है
 सिर्फ एक पत्र मिला है, जिसमें तलाश की जा रही फाइलों का स्टेटस बताया गया है
 उन्होंने कहा कि मंगलवार को कोयला मंत्रालय के पत्र का विश्लेषण करने के बाद आगे के कदम पर निर्णय लिया जाएगा
 गौरतलब है कि सीबीआइ ने अटार्नी जनरल को 50 कोयला ब्लाकों के आवंटन से संबंधित 150 दस्तावेजों की सूची सौंपी थी, जिनकी जांच के सिलसिले में दरकार है
 लेकिन, कोयला मंत्रालय लगातार इन फाइलों को ढूंढे जाने का बहाना बना रहा था
पिछली सुनवाई के दौरान सुप्रीम कोर्ट ने कोयला मंत्रालय से कहा था कि वह या तो फाइलें सीबीआइ को सौंपे या उनके गुम होने की रिपोर्ट लिखाकर जांच का रास्ता साफ करे
 शीर्ष अदालत ने इसके लिए कोयला मंत्रालय को दो हफ्ते का वक्त दिया था
 यह समयसीमा खत्म होने से ठीक पहले मंत्रालय का पत्र सीबीआइ को मिला है
दरअसल, कोयला आवंटन से जुड़ी फाइलें नहीं मिलने के कारण न तो उन 13 मामलों की जांच आगे बढ़ पा रही है, जिनमें पिछले एक साल के दौरान एफआइआर दर्ज की गई थी और न ही नई एफआइआर दर्ज हो पा रही है
 सीबीआइ का कहना है कि घोटाले के आरोपियों की पहचान और उनके खिलाफ सुबूत जुटाने के लिहाज से ये फाइलें अहम हैं
कोयला घोटाले में उद्योगपति कुमार मंगलम बिड़ला और पूर्व कोयला सचिव पीसी पारेख के खिलाफ हुई एफआइआर के बाद एक बार फिर से प्रधानमंत्री मनमोहन सिंह पर घेरा बढ़ गया है
 मुख्य विपक्ष भाजपा ने जहां प्रधानमंत्री पर भी कार्रवाई की मांग की
 वहीं पारेख के समर्थन में उतरे कुछ पूर्व अधिकारियों ने भी परोक्ष रूप से जता दिया कि मंत्रियों को छोड़कर अधिकारियों पर ठीकरा फोड़ना देश के लिए खतरनाक है
सरकार की ओर से यूं तो मनमोहन की ईमानदारी का हवाला देते हुए बचाव की कोशिशें तेज हो गई है
 लेकिन विपक्ष की ओर से भी हमला तेज हो गया है
 भाजपा ने पहले भी मनमोहन के इस्तीफे की मांग की थी
 गुरुवार को शाहनवाज हुसैन ने कहा कि 2जी स्पेक्ट्रम मामले में ए राजा मंत्री होने के नाते ही जिम्मेदार ठहराए गए थे
 फिर कोयला मंत्रालय का प्रभार संभालने के बाद भी मनमोहन अपनी जिम्मेदारी से कैसे बच सकते हैं
 सिर्फ उद्योगपति और अधिकारियों पर ठीकरा फोड़कर वह नहीं बच सकते हैं
 उनकी पूरी जांच होनी चाहिए
वहीं पूर्व कैबिनेट सचिव टीएसआर सुब्रमण्यम और पूर्व कोयला सचिव ईएएस सरना पारेख के बचाव में उतरे
 सरना ने पारेख की ईमानदारी का दावा करते हुए पूछा कि प्रधानमंत्री कार्यालय के किसी अधिकारी पर कोई कार्रवाई क्यों नहीं हुई
 उन्होंने आगे कहा कि वह सतर्कता आयुक्त को भी दो बार पत्र लिख चुके हैं लेकिन इस बाबत चुप्पी है
 सुब्रमण्यम ने भी सरना के ही सुर में सरकार को चेताया कि अधिकारियों को प्रताड़ित किया गया तो सरकार की छवि और निर्णय की प्रक्रिया ध्वस्त हो जाएगी जो देश के लिए खतरनाक साबित होगा
 वहीं पूर्व केंद्रीय सतर्कता आयुक्त एन विट्टल ने पारेख को आरोपी बनाए जाने की निंदा की है
 उन्होंने कहा कि सीबीआइ अपने ही चार्टर का पालन नहीं कर रही
कोयला ब्लाक आवंटन मामले में आरोपों से घिरी सरकार को सुप्रीम कोर्ट से भी करारा झटका लगा है
 कोर्ट ने जहां केंद्र सरकार की पैरोकारी कर रहे अटार्नी जनरल से कहा कि वह जांच के बारे में संभल कर बयान दें और ध्यान रखें कि उनके बयान से सीबीआइ जांच प्रभावित न हो
 वहीं, सीबीआइ को भी निर्देश दिया कि वह अपनी जांच राजनैतिक नेतृत्व से साझा न करे
 2जी के बाद यह दूसरा मौका है जबकि सुप्रीम कोर्ट में केंद्र सरकार की साख पर सवाल उठा है
मंगलवार को ये निर्देश न्यायमूर्ति आरएम लोधा की अध्यक्षता वाली तीन सदस्यीय पीठ ने कोयला ब्लाक आवंटन घोटाले की एसआइटी से जांच कराने की मांग वाली याचिकाओं पर सुनवाई के दौरान जारी किए
 गैर सरकारी संगठन कॉमन कॉज व वकील एमएल शर्मा ने सुप्रीम कोर्ट में याचिकाएं दाखिल कर कोयला ब्लाक आवंटन की निष्पक्ष जांच कराए जाने की मांग की है
 मंगलवार को मामले पर सुनवाई के दौरान कोर्ट ने सीबीआइ की ओर से दाखिल जांच की प्रगति रिपोर्ट देखने के बाद कहा कि इससे पता चलता है कि कोयला ब्लाक आवंटन में अनियमितताएं हुई हैं
 जब याचिकाकर्ता के वकील प्रशांत भूषण ने मामले की जांच में सीवीसी को भी शामिल करने की बात कही तो पीठ ने इन्कार करते हुए कहा कि इसकी जरूरत नहीं है
 वे अलग-अलग मामलों पर विचार नहीं कर रहे हैं
 वे तो सिर्फ यह देखेंगे कि आवंटन में निर्धारित दिशानिर्देशों का पालन हुआ है कि नहीं
 अगर कानूनी प्रक्रिया का पालन नहीं हुआ है तो सभी आवंटन खत्म हो सकते हैं
पीठ ने कहा कि सीबीआइ की रिपोर्ट देखने से पता चलता है कि अनियमितताएं हुई हैं
 कोर्ट ने सरकार से पूछा कि 2006 से 2009 के बीच उसे कोयला ब्लाक आवंटन के लिए 2100 आवेदन मिले थे जबकि सिर्फ 151 कंपनियों को कोयला ब्लाक आवंटित किए गए
 पीठ ने केंद्र सरकार को निर्देश दिया कि वह तीन सप्ताह में अतिरिक्त हलफनामा दाखिल कर स्पष्ट करे कि किस आधार पर कुछ कंपनियों को कोयला ब्लाक आवंटित करने के लिए चुना गया और बाकी को छोड़ दिया गया
 केंद्र सरकार की पैरोकारी कर रहे अटार्नी जरनल जीई वाहनवती ने कहा कि कोयला ब्लाक आवंटन निर्धारित प्रक्रिया से हुआ है
 उन्होंने सीबीआइ की रिपोर्ट में अनियमितता के आरोपों का खंडन किया
 इस पर पीठ ने वाहनवती से कहा कि वे जांच के बारे में सावधानी से बयान दें
 वे ध्यान रखें कि उनके बयान से सीबीआइ जांच प्रभावित न हो
 वाहनवती ने इस पर कहा कि सरकार को सीबीआइ जांच पर कोई आपत्ति नहीं है
 न ही वह उस पर कोई सवाल उठा रहे हैं
 कोर्ट सीबीआइ की रिपोर्ट का कुछ हिस्सा उन्हे उपलब्ध कराए ताकि वह उसका जवाब दे सकें
 पीठ ने सरकार से कहा कि वह हलफनामा दाखिल कर बताए कि क्यों सिर्फ कुछ को आवंटन के लिए चुना गया और बाकी को छोड़ दिया गया
पीठ ने सीबीआइ निदेशक से हलफनामा दाखिल कर यह स्पष्ट करने को कहा कि 8 मार्च को दाखिल की गई जांच रिपोर्ट उन्होंने देखी थी और उसे राजनैतिक नेतृत्व से साझा नहीं किया गया
 पीठ ने कहा है कि आगे दाखिल होने वाली स्थिति रिपोर्टो में भी यह प्रक्रिया अपनाई जाए
 कोर्ट ने मामले की सुनवाई 30 अप्रैल तक स्थगित करते हुए सरकार को अतिरिक्त हलफनामा दाखिल करने के लिए तीन सप्ताह और याचिकाकर्ताओं को उसका जवाब देने के लिए एक सप्ताह का समय दे दिया है
सुप्रीम कोर्ट में सुनवाई से एक दिन पहले कोयला घोटाला मामले में एडिशनल सॉलिसीटर जनरल हरीन रावल ने अपने पद से इस्तीफा दे दिया है
 इस मामले में स्टेटस रिपोर्ट सीबीआई को दिखाने को लेकर अटार्नी जनरल और एडिशनल सॉलिसीटर जनरल में मतभेद खुलकर सामने आ गए थे
 रावल ने अटॉर्नी जनरल पर टिप्पणी करते हुए कहा था कि कोयला घोटाला मामले में उन्हें बली का बकरा बनाया गया है
 कानून के दो सबसे बड़े अधिकारियों के बीच आई खटास से सरकार को भी किरकिरी का सामना करना पड़ रहा था
रावल ने सुप्रीम कोर्ट में सरकार का पक्ष रखते हुए पहले कहा था कि कोयला घोटाले पर सीबीआई की रिपोर्ट किसी ने नहीं देखी है
 बाद में सीबीआई ने माना कि उसकी रिपोर्ट देखी गई थी
 इससे रावल खुद को ठगा हुआ महसूस कर रहे हैं
 उन्होंने वाहनवती को पत्र लिखकर आपत्ति जताई है
 देर रात इस मामले पर विचार के लिए प्रधानमंत्री कार्यालय ने सॉलिसीटर जनरल मोहन परासरन को मीटिंग के लिए बुलाया था
कोयला खान के आवंटन में किसी प्रकार का घोटाला नहीं हुआ है
 यह कहना है टाटा स्टील के प्रबंध निदेशक एचएम नेरुरकर का
 नेरुरकर मंगलवार को कोलकाता में इंडियन रिफैक्ट्री मेकर्स एसोसिएशन की वार्षिक आमसभा को संबोधित कर रहे थे
 उन्होंने कहा कि एक-दो अपवाद हो सकते हैं लेकिन जिन्हें भी कोयला खान का आवंटन हुआ है, उनमें अधिकांश खान को विकसित कर उसका उपयोग करना चाहते हैं
 कोयला आवंटन के लिए जो प्रक्रिया अपनाई गई, वह लगभग सही थी
 ज्ञात हो कि कैग ने कोयला आवंटन में 1.86 लाख करोड़ रुपये के नुकसान का अनुमान लगाया है
कोयला घोटाले की जांच की प्रगति रिपोर्ट सुप्रीम कोर्ट को देने के पहले सरकार को दिखाकर सीबीआइ विवादों में घिर गई है
 इससे सीबीआइ के स्वतंत्र जांच एजेंसी होने पर एक बार फिर सवालिया निशान लग गया है
 हालत यह है कि सीबीआइ इन आरोपों को पूरी तरह नकारने की स्थिति में नहीं है
 माना जा रहा है कि 26 अप्रैल को सुप्रीम कोर्ट के सामने सीबीआइ निदेशक रंजीत सिन्हा सरकार को रिपोर्ट दिखाने की गलती स्वीकार कर लेंगे
 सुप्रीम कोर्ट ने सीबीआइ निदेशक को इस संबंध में हलफनामा दाखिल कर स्थिति साफ करने को कहा है
आरोप है कि सुप्रीम कोर्ट में रिपोर्ट पेश करने से पहले कानून मंत्री ने खुद सीबीआइ निदेशक को तलब किया था
 रंजीत सिन्हा समेत सीबीआइ के अन्य वरिष्ठ अधिकारियों की मौजूदगी में रिपोर्ट का विश्लेषण किया गया और इसमें कई संशोधन भी सुझाए गए
 इसके बाद प्रधानमंत्री कार्यालय के वरिष्ठ अधिकारियों को रिपोर्ट दिखाया गया
 माना जा रहा है कि दोनों जगह से मिले सुझावों के अनुरूप में रिपोर्ट में संशोधन कर सुप्रीम कोर्ट में पेश किया गया
 सुप्रीम कोर्ट में दी गई रिपोर्ट में सरकार के कहने पर बदलाव के आरोपों को सीबीआइ निदेशक रंजीत सिन्हा पूरी तरह खारिज नहीं कर रहे हैं
 उन्होंने इसे सिर्फ अनुमान पर आधारित बताया है
 उच्च पदस्थ सूत्रों के अनुसार रंजीत सिन्हा ने सर्वोच्च अदालत के सामने रिपोर्ट को सरकार को दिखाने की सच्चाई स्वीकार करने का फैसला किया है
 इस संबंध में सीबीआइ निदेशक 26 अप्रैल को हलफनामा देंगे
5 मार्च को सुप्रीम कोर्ट में पेश रिपोर्ट में सीबीआइ ने एक लाख 86 करोड़ रुपये के कोयला घोटाले में एक तरह से सरकार को क्लीन चिट दे दी थी
 जांच एजेंसी का कहना था कि 2006 से 2009 के दौरान कोयला ब्लाकों के आवंटन के लिए आवेदन करने वाली कंपनियों के दावे की जांच की कोई प्रणाली ही नहीं थी
 इसी कारण कई कंपनियां फर्जी दस्तावेजों के सहारे कोयला ब्लाक पाने में सफल रही थीं
ऐसे लगभग एक दर्जन कंपनियों के खिलाफ एफआइआर दर्ज कर कार्रवाई की जा रही है
 पूरी रिपोर्ट में कहीं भी घोटाले के लिए सरकार को जिम्मेदार नहीं ठहराया गया था
 ध्यान देने की बात है कि इस दौरान खुद प्रधानमंत्री मनमोहन सिंह के पास कोयला मंत्रालय का प्रभार था
खुद पर लगते रहे सीबीआइ के दुरुपयोग के आरोप पुख्ता होने के बाद कांग्रेस बेहद असहज है
 कोयला घोटाले में सुप्रीम कोर्ट में पेश हुई रिपोर्ट बदलवाने में कानून मंत्री की भूमिका पर उठ रहे सवालों पर भाजपा ने जोरदार हमला बोल कर उसकी परेशानी और बढ़ा दी है
 राज्यसभा में नेता प्रतिपक्ष अरुण जेटली ने सीबीआइ की स्वतंत्र छवि को ध्वस्त करने के लिए कांग्रेस पर तीखा हमला बोलते हुए संप्रग को अराजक सरकार करार दे दिया
 दबाव में आई कांग्रेस अध्यक्ष सोनिया गांधी ने तत्काल कोर कमेटी की बैठक कर कानून मंत्री को तलब किया और इस पूरे प्रकरण पर नाराजगी जताई
कोर कमेटी के बाद प्रधानमंत्री मनमोहन सिंह ने भी कानून मंत्री अश्विनी कुमार के साथ पूरे मसले पर चर्चा की
 हालांकि, प्रधानमंत्री कार्यालय के अधिकृत सूत्रों ने इस तरह की कोई बैठक होने से इन्कार किया
 पीएमओ सूत्रों ने कोयला घोटाले में सीबीआइ की रिपोर्ट को सरकार की तरफ से बदलवाने के आरोपों को सिरे से खारिज किया
 उन्होंने कहा कि सीबीआइ ने अपना स्पष्टीकरण जारी कर दिया है और मामला अदालत में है, लिहाजा पीएमओ इस पर कुछ नहीं बोलेगा
इससे पहले भाजपा नेता अरुण जेटली और सुषमा स्वराज ने सीबीआइ के दुरुपयोग पर सरकार पर जोरदार हमला बोला
 जेटली ने कहा कि 'एक स्वतंत्र एजेंसी की सीबीआइ की छवि पूरी तरह ध्वस्त और छिन्न-भिन्न हो गई है
 इसलिए व्यवस्था को इस पर गंभीरता से विचार करना होगा कि कोयला घोटाले की जांच हर हाल में एसआइटी करे
 सच पता करने की प्रक्रिया के साथ हस्तक्षेप किया गया है, और यह सब मंत्री और प्रधानमंत्री कार्यालय (पीएमओ) के अधिकारियों के स्तर पर किया गया है, जो कि गंभीर प्रश्न खड़े करता है
' जेटली ने कहा, 'संप्रग, आरोपियों के दोष कम करना चाहता है
' भाजपा नेता सुषमा स्वराज ने प्रतिक्रिया व्यक्त करते कहा कि यह बहुत ही गंभीर मामला है
 स्वराज ने ट्विटर पर कहा है, 'यह प्रधानमंत्री को बचाने के लिए सीबीआइ पर सरकार के दबाव का सुबूत है
' इस जोरदार हमले के बाद कांग्रेस नुकसान की भरपाई में जुटी
 कोर कमेटी ने अश्विनी कुमार को बुलाकर इस घटनाक्रम पर चर्चा की
 सूत्रों के मुताबिक, इस प्रकरण से पार्टी अध्यक्ष बेहद नाराज हैं
 अब कांग्रेस इन आरोपों को धोने का रास्ता ढूढ़ने में जुटी है
कोयला घोटाले और मुलायम सिंह यादव के खिलाफ आय से अधिक संपत्ति मामले की जांच की धीमी रफ्तार पर केंद्रीय सतर्कता आयोग की भी नजर है
 केंद्रीय सतर्कता आयुक्त (सीवीसी) प्रदीप कुमार ने सीबीआइ अधिकारियों के साथ बैठक में इन दोनों केसों की जांच की समीक्षा की
उच्च पदस्थ सूत्रों के अनुसार सीवीसी ने सीबीआइ को इनकी जांच में तेजी लाने का निर्देश दिया है
 इसके पहले सुप्रीम कोर्ट भी कोयला घोटाले की जांच की धीमा रफ्तार पर चिंता जता चुका है
भ्रष्टाचार से जुड़े मामले की जांच में सीवीसी को सीबीआइ की निगरानी का अधिकार है
 सीबीआइ भ्रष्टाचार से जुड़े सभी केस की जानकारी समय-समय पर सीवीसी को देती रहती है, लेकिन जरूरत पड़ने पर सीवीसी उसके अधिकारियों को बुलाकर अहम मामलों की जांच की समीक्षा भी करते हैं
 मंगलवार को इसी सिलसिले में सीवीसी ने बैठक बुलाई थी
उच्च पदस्थ सूत्रों के अनुसार केंद्रीय सतर्कता आयुक्त ने सीबीआइ अधिकारियों से कोयला घोटाले की जांच के बारे में गहराई से पूछताछ की
 प्रदीप कुमार जानना चाहते थे कि कोयला घोटाले की जांच में एजेंसी को क्या दिक्कत आ रही है
 इसके लिए सीबीआइ अधिकारियों ने घोटाले से जुड़े कुछ दस्तावेज नहीं मिलने और इसका संज्ञान सुप्रीम कोर्ट द्वारा लिए जाने की जानकारी दी
वहीं ,प्रदीप कुमार ने सपा सुप्रीमो मुलायम सिंह यादव और उनके बेटों के खिलाफ आय से अधिक संपत्ति के केस की स्थिति की भी जानकारी मांगी
 सीबीआइ अधिकारियों का कहना था कि इस मामले में सुप्रीम कोर्ट के आदेश के अनुसार जांच की जा रही है, लेकिन अभी तक केस बंद करने या एफआइआर करने का अंतिम फैसला नहीं लिया गया है
वरिष्ठ नेता यशवंत सिन्हा ने पीसी पारेख के बयान को भाजपा के आरोपों की पुष्टि बताते हुए कहा कि इससे उन्हें कोई आश्चर्य नहीं हुआ है
 उन्होंने पारेख से घोटाले की सारी सच्चाई सामने लाने की अपील की
 सिन्हा के अनुसार, पारेख ने अभी घोटाले के बारे में बहुत कम खुलासा किया है
 भाजपा प्रवक्ता प्रकाश जावड़ेकर ने घोटालों की जांच में सीबीआइ की मंशा पर सवाल उठाते हुए कहा कि वह रेल घूसकांड के कर्ताधर्ता को गवाह बना रही है तो कोयला घोटाले के सूत्रधार पर हाथ डालने की हिम्मत नहीं जुटा रही है
केंद्र सरकार पर कोयला घोटाले को शुरू से ही दबाने की कोशिश का आरोप लगाते हुए प्रकाश जावड़ेकर ने कहा कि पहले तो सीबीआइ जांच रोकने की कोशिश की गई और बाद में उसके कानून मंत्री सीबीआइ की रिपोर्ट बदलवाते हुए पकड़े गए
 यहां तक कि घोटाले से संबंधित फाइलें भी गायब कर दी गईं और अब पीसी पारेख जैसे साफ छवि के अधिकारी को आरोपी बनाकर दूसरे अधिकारियों को डराने की कोशिश की जा रही है
हैरानी की बात है कि कांग्रेस की ओर से प्रधानमंत्री के बचाव में कोई आधिकारिक बयान नहीं आया
 सूचना व प्रसारण मंत्री मनीष तिवारी ने सुप्रीम कोर्ट की निगरानी में जांच का हवाला देकर भाजपा को बयानबाजी से बचने और दिग्विजय सिंह ने पारेख को सीबीआइ के सामने बोलने की सलाह जरूर दे डाली
कोयला ब्लॉक आवंटन घोटाले की जांच की आंच प्रधानमंत्री कार्यालय [पीएमओ] तक पहुंच गई है
 घोटाले की तह तक पहुंचने के लिए सीबीआइ पीएमओ के दो वरिष्ठ अधिकारियों से पूछताछ कर चुकी है, अब प्रधानमंत्री के सलाहकार टीके नायर से सवाल-जवाब की तैयारी है
 उनसे अगले हफ्ते कभी भी पूछताछ हो सकती है
 नायर लंबे समय तक प्रधानमंत्री मनमोहन सिंह के निजी सचिव रहे हैं
 वहीं पूर्व कोयला सचिव एचसी गुप्ता से एजेंसी गुरुवार को पूछताछ करेगी
ध्यान देने की बात है कि कोयला घोटाले की सुप्रीम कोर्ट की निगरानी में जांच शुरू होने के बाद सीबीआइ ने पिछले सप्ताह ही तत्कालीन कोयला राज्यमंत्री दासरि नारायण राव और कांग्रेस सांसद व जिंदल ग्रुप के मालिक नवीन जिंदल के खिलाफ एफआइआर दर्ज की थी
दरअसल, सीबीआइ को जुलाई के पहले हफ्ते में सुप्रीम कोर्ट में कोयला घोटाले की जांच की स्टेटस रिपोर्ट [स्थिति रपट] देनी है
 घोटाले से जुड़ी बड़ी मछलियों पर एजेंसी के शिकंजे को इसी से जोड़कर देखा जा रहा है
 एजेंसी के उच्च पदस्थ सूत्रों के अनुसार,इस सिलसिले में सीबीआइ जल्द ही टीके नायर को पूछताछ के लिए तलब करेगी
 वैसे आधिकारिक रूप में एजेंसी नायर से पूछताछ की तैयारी से इनकार कर रही है
घोटाले की सच्चाई जानने के लिए सीबीआइ ने पिछले हफ्ते 2006 से 2009 के बीच पीएमओ में निदेशक रहीं विनी महाजन और आशिष गुप्ता से पूछताछ की
 1987 बैच की आइएएस अधिकारी विनी महाजन फिलहाल अपने मूल कैडर पंजाब में कार्यरत हैं
 वहीं उत्तर प्रदेश कैडर और 1989 बैच के आइपीएस अधिकारी आशिष गुप्ता प्रधानमंत्री कार्यालय में सतर्कता अधिकारी के रूप में तैनात थे और अब अपने मूल कैडर में वापस लौट चुके हैं
 सीबीआइ के वरिष्ठ अधिकारी ने कहा, फिलहाल इनमें से किसी को घोटाले का आरोपी नहीं बनाया गया है और उनसे एक गवाह के रूप में पूछताछ की गई है
 लेकिन जांच पूरी होने तक किसी को भी क्लीन चिट नहीं देने का फैसला किया है
वहीं कोयला ब्लॉक आवंटन घोटाले के आरोपी बनाए गए पूर्व कोयला सचिव एचसी गुप्ता को गुरुवार को पूछताछ के लिए बुलाया गया है
 घोटाले के दौरान गुप्ता कोयला सचिव थे और इस नाते आवंटन का फैसला लेने वाली स्क्रीनिंग कमेटी के अध्यक्ष भी थे
 सीबीआइ का मानना है कि स्क्रीनिंग कमेटी के अध्यक्ष के रूप में गुप्ता ने कंपनियों के फर्जी दावों की जांच नहीं होने दी और उन्हें कोयला ब्लॉकों का आवंटन कर दिया
 गुप्ता से आरोपी के रूप में पूछताछ करने को सीबीआइ ने बाकायदा सरकार से इजाजत मांगी थी
 पहली बार मना करने वाली सरकार ने अंतत इजाजत दे दी
 इसके बाद गुप्ता ने भारतीय प्रतिस्पद्र्धा आयोग से इस्तीफा दे दिया था
कोयला ब्लाक आवंटन घोटाले में सरकार की मुसीबत बढ़ गई है
 सुप्रीम कोर्ट ने शुक्रवार को नियंत्रक एवं महालेखा परीक्षक [कैग] की रिपोर्ट को आधार मानते हुए सरकार से कई चुभते सवाल पूछे
 कोर्ट ने इस मामले में याचिका स्वीकार करने के लिए कैग की रिपोर्ट को अपर्याप्त बताने की केंद्र सरकार की दलील खारिज कर दी
 सरकार को नोटिस जारी कर कोर्ट ने पूछा है कि कोयला खदानों के आवंटन में निर्धारित दिशा-निर्देशों और तय प्रक्रिया का पालन किया गया था या नहीं
न्यायमूर्ति आरएम लोढ़ा और एआर दवे की पीठ ने वकील मनोहर लाल शर्मा की याचिका पर सरकार से आठ सप्ताह में जवाब मांगा है
 याचिका में कोयला खदान आवंटन में अनियमितताओं का आरोप लगाया गया है
 कोर्ट ने सरकार से यह भी पूछा है कि जिन लोगों ने शर्तो का उल्लंघन किया उनके खिलाफ क्या कार्रवाई हो रही है और वे क्या बाधाएं थीं, जिनके चलते नीलामी के जरिये आवंटन करने की 2004 की नीति का पालन नहीं किया गया
 सुप्रीम कोर्ट की ओर से उठाए गए सवाल संप्रग सरकार के लिए बड़ी फजीहत का सबब बन सकते हैं
 सरकार पहले ही विपक्षी दलों के सवालों का संतोषप्रद जवाब नहीं दे पा रही है
सरकार की ओर से सॉलिसिटर जनरल आर नरीमन ने दलील दी कि याचिका कैग रिपोर्ट पर आधारित है
 इस पर फिलहाल सुनवाई नहीं होनी चाहिए क्योंकि कैग रिपोर्ट पर अभी लोक लेखा समिति [पीएसी] विचार करेगी
 पीठ ने उनकी दलील यह कहते हुए दरकिनार कर दी कि पीएसी की कार्यवाही और कोर्ट की सुनवाई में अंतर है
 हम पीएसी या संसद के कार्यक्षेत्र में हस्तक्षेप नहीं कर रहे
 कोर्ट ने कहा, 'हम कैग रिपोर्ट की सत्यता नहीं परख रहे
 हो सकता है कि कैग की रिपोर्ट अंतिम न हो
 लेकिन, कैग एक संवैधानिक संस्था है और उसकी रिपोर्ट का महत्व है
'
नरीमन ने याचिका का विरोध करते हुए कहा कि इसमें विभिन्न कानूनों के उल्लंघन की बात कहते हुए दोषियों के खिलाफ कार्रवाई की मांग की गई है
 जबकि, इस मामले की जांच पहले ही सीबीआइ को सौंपी जा चुकी है
 इस पर पीठ ने कहा, याचिका के दो पहलू हैं
 आपराधिक पहलू पर हम फिलहाल विचार नहीं कर रहे क्योंकि उसकी जांच सीबीआइ कर रही है
 आगे अगर जरूरत पड़ी तो उस पर विचार करेंगे
 अभी तो हम 194 कोयला ब्लाकों के आवंटन पर विचार कर रहे हैं
 देखेंगे कि तय प्रक्रिया और दिशा-निर्देशों का पालन हुआ है कि नहीं
कोयला ब्लॉक आवंटन के विरोध के बीच अनुसूचित जाति व जनजाति को प्रोन्नति में आरक्षण वाले संविधान संशोधन विधेयक के सरकारी दांव में भाजपा नहीं फंसेगी
बसपा सुप्रीमो मायावती के आग्रह को ठुकराने के साथ ही अपने सभी सांसदों को दोनों सदनों में उपस्थित रहने का व्हिप जारी करते हुए पार्टी ने तय कर लिया है कि बुधवार को भी संसद में सरकार को घेरा जाएगा
 साथ ही यह जताने में भी कोताही नहीं होगी कि कोयला पर बहस कर कार्रवाई करें फिर विधेयक भी पारित किया जाएगा
 यानी संसद में विधेयक का रास्ता आसान नहीं होगा
बुधवार को राज्यसभा में संशोधन विधेयक पेश करने की तैयारी में जुटी सरकार को जहां सपा ने पहले ही आगाह कर दिया है, वहीं भाजपा ने सैद्धांतिक सहमति देते हुए कोयला आवंटन पर कार्रवाई की शर्त रख दी है
मंगलवार को पार्टी के शीर्ष नेता लालकृष्ण आडवाणी के आवास पर हुई वरिष्ठ नेताओं की बैठक में तय हुआ कि कोयला आवंटन पर घिरी सरकार को बाहर निकलने का रास्ता नहीं दिया जाएगा
 यह जरूर ध्यान रखा जाएगा कि पार्टी विधेयक का विरोध करती हुई न दिखे
 लिहाजा यह भी स्पष्ट किया जाएगा कि पार्टी सामाजिक न्याय चाहती है
 संवैधानिक रूप से जो भी संभव है उसे किया जाना चाहिए
 एक विचार विधेयक को स्थायी समिति में भेजने का भी दिया जा सकता है
 दूसरी तरफ सपा ने तीखे विरोध के लिए पहले ही आगाह कर दिया है
 ऐसे में माना जा रहा है कि बुधवार तो दूर इस सत्र में विधेयक का आना मुश्किल है
सीबीआई ने कोयला ब्लाक आवंटन घोटाला मामले में सोमवार को देश के सात शहरों के 16 जगहों पर छापेमारी की है
 इसमें दिल्ली में दो जगह के अलावा जयपुर, सतना, सिकंदराबाद, राउरकेला, विशाखापट्टनम, हैदराबाद भी शामिल हैं
 सीबीआई ने इस मामले में दो नई एफआईआर भी दर्ज की हैं
कोल ब्लाक आवंटन में हुई धाधली को लेकर सीबीआई ने सोमवार सुबह 7 बजे से ही विभिन्न जगहों पर छापेमारी शुरू कर दी
 सीबीआई ने दो कंपनियों ग्रीन इंफ्रा और कमल स्टील के देशभर में स्थित ठिकानों पर छापोमारी की है
 इस मामले में इससे पहले सीबीआई सात एफआईआर दर्ज कर चुकी है
 कोल ब्लॉक आवंटन मामले में सीबीआई रेड का यह तीसरा दौर है
 पहली बार हुई रेड की कार्रवाई में सीबीआई ने पाच एफआईआर दर्ज की थी वहीं दूसरी बार इस मामले में दो एफआईआर दर्ज की गई और सोमवार को फिर से दो नई एफआईआर दर्ज की गई हैं
सीबीआई का आरोप है कि कमल स्टील और ग्रीन इंफ्रा ने कोयला आवंटन के लिए अपने नेटवर्क एवं अपनी संपत्ति को बढ़ा-चढ़ा कर दिखाया
कोयला घोटाले में फंसी दिल्ली की एक कंपनी के अधिकारी अब मां विंध्यवासिनी देवी की शरण में है
 शक्तिपीठ स्थल मोतिया झील पर 11 कर्मकांडियों की देखरेख में पांच दिन तक महामृत्युंजय जप किया गया
 साधना, अनुष्ठान पूजन अतिगोपनीय ढंग से हुआ
 किसी को भनक तक नहीं लगी जबकि इसे लेकर चर्चाओं का बाजार गर्म है
विंध्यधाम क्षेत्र में अक्सर कहीं न कहीं अनुष्ठान, पूजन, जप-तप, हवन चलता रहता है
 राजनेता हों या अधिकारी, कोई मुसीबत में है तो उसे मां का दरबार ही नजर आता है
 मान्यता है कि सिद्धपीठ व मणिद्वीप के रूप में विख्यात विंध्य क्षेत्र में अनुष्ठान पूजन से भक्तों के कष्ट दूर हो जाते हैं
 इसी कामना को लेकर नामी गिरामी कई हस्तियां संकट की स्थिति में मां के चरणों में नम मस्तक हो चुकी हैं
 सूत्रों का कहना है कि कोयला घोटाले में फंसी एक कंपनी के अधिकारियों ने सोमवार को पांच दिवसीय यज्ञ की पूर्णाहुति की
इस दौरान हवन-पूजन एवं वैदिक मंत्रोच्चार से विंध्यधाम गूंज रहा था
 कंपनी के सचिव ने मां विंध्यवासिनी का दर्शन-पूजन कर संकट से उबरने की कामना की
 वह मां के चरणों में काफी देर तक ध्यान मग्न थे
 तीर्थ पुरोहित मुन्ना मोछा वाले ने उनको दर्शन-पूजन कराया
 हालांकि उन्होंने कंपनी का नाम गोपनीय रखा
कोयला घोटाले की जांच में घिरे पूर्व कोयला सचिव एचसी गुप्ता ने भारतीय प्रतिस्पर्धा आयोग [सीसीआइ] के सदस्य पद से इस्तीफा दे दिया है
 घोटाले की जांच कर रही सीबीआइ गुप्ता से पूछताछ करने वाली है
 कंपनी मामलों के मंत्रालय ने कोयला खदानों के आवंटन में घोटाले की जांच के सिलसिले में सीबीआइ को गुप्ता से पूछताछ की इजाजत दे दी है
 मंत्रालय के इस फैसले के तुरंत बाद गुप्ता ने प्रतिस्पर्धा आयोग से त्यागपत्र दे दिया
सूत्रों के मुताबिक, गुप्ता ने बुधवार को ही सरकार को अपना इस्तीफा सौंप दिया था
 अब केंद्र को इस पर फैसला लेना है
 गुप्ता 2006 से 2009 के दौरान कोयला सचिव थे
 इस दौरान कोयला खदानों के आवंटन में धांधलियों और अनियमितताओं की जांच की जा रही है
 गुप्ता 2009 से प्रतिस्पर्धा आयोग के सदस्य हैं
 उनका कार्यकाल अगले साल पूरा होने वाला था
प्रतिस्पर्धा आयोग कंपनी मामलों के मंत्रालय की प्रशासनिक व्यवस्था के तहत आता है
 वर्ष 2006 से 2009 के दौरान कुल 151 कंपनियों को 68 कोयला ब्लॉक आवंटित किए गए थे
 इनमें कुछ आवंटनों की पत्रावलियां गायब हो गई थीं
 सीबीआइ कोयला घोटाले की जांच के सिलसिले में 12 एफआइआर दर्ज कर चुकी है
कोयला ब्लॉक आवंटन में धांधली पर चौतरफा हमलों से घिरी सरकार का उद्योग संगठन एसोचैम ने बचाव किया है
 केंद्र के सुर में सुर मिलाते हुए संगठन ने कहा है कि नियंत्रक एवं महालेखा परीक्षक [कैग] की रिपोर्ट से देश में संदेह व अविश्वास का माहौल पैदा हो रहा है
 प्रधानमंत्री मनमोहन सिंह ने भी सोमवार को कैग की रिपोर्ट को विवादित करार दिया था
इस बारे में एसोचैम ने बकायदा अखबारों में विज्ञापन प्रकाशित कराया है
 इसमें कहा गया है कि कोयला ब्लॉक आवंटन, इंदिरा गांधी अंतरराष्ट्रीय एयरपोर्ट और बिजली परियोजनाओं पर कैग द्वारा उठाए गए सवाल से देश में पैदा हो रहे संदेह व अविश्विास के माहौल से संगठन बहुत चिंतित है
 एसोचैम ने इस मामले से जुड़े सभी पक्षों से अपील की है कि वे राष्ट्रीय हित में विवेक पर भावनाओं को तरजीह न दें
 कैग की रिपोर्ट में कहा गया है कि कोयला ब्लॉक के आवंटन में पारदर्शिता नहीं बरती गई
 इस कारण सरकारी खजाने को 1.86 लाख करोड़ रुपये का नुकसान हुआ है
अपने विज्ञापन में एसोचैम ने कहा है कि ऐसा लगता है कि कोयले के 57 ब्लॉक के आवंटन पर कैग का निष्कर्ष सभी तथ्यों पर विचार किए बगैर सामने आया है
 इनमें से अभी केवल एक ब्लॉक में खनन शुरू हुआ है
 इनमें से कुछ ब्लॉक बिजली, स्टील और सीमेंट कंपनियों को उनके निजी इस्तेमाल के लिए आवंटित किया गया है
 अगर नीलामी के जरिये इन कंपनियों को ब्लॉक दिया जाता तो बिजली, स्टील और सीमेंट की कीमतों में काफी इजाफा होता
 इसका बोझ अंतत: उपभोक्ताओं पर ही पड़ता
भारतीय जनता पार्टी [भाजपा] ने नियंत्रक एवं महालेखा परीक्षक [सीएजी] की रपट में कोयला खदान आवंटन में कथित अनियमितताओं का संकेत किए जाने पर प्रधानमंत्री मनमोहन सिंह पर शुक्रवार को जमकर हमला किया
 भाजपा ने इसे संयुक्त प्रगतिशील गठबंधन [संप्रग] सरकार का सबसे बड़ा घोटाला बताया
 ये आवंटन 2006 और 2009 के बीच हुए थे
भाजपा नेता सुषमा स्वराज ने कहा, 'संप्रग का दूसरा कार्यकाल भ्रष्टाचार की घटनाओं से भरा है
 जो भी मामले आ रहे हैं, वे पूर्व के मामले से बड़े है
 और यह शायद सबसे बड़ा है
' स्वराज ने कहा कि सीएजी की रपट संसद के पिछले सत्र में ही पेश की जानी चाहिए थी
भाजपा नेता राजीव प्रताप रूडी ने कहा कि चूंकि इस अवधि के दौरान कोयला मंत्रालय का प्रभार प्रधानमंत्री के पास था, लिहाजा उन्हे जवाब देना चाहिए
 उन्होंने कहा, 'सीएजी ने सरकारी खजाने को 1.85 लाख करोड़ रुपये नुकसान होने का संकेत दिया है
 भाजपा इस मुद्दे को कुछ समय से उठा रही है
'
रूडी ने राज्यसभा में रपट पेश किए जाने के चंद मिनट बाद कहा, 'यह केवल एक घोटाला नहीं है, यह हत्या और लूट का मामला है
 हम सीएजी के आरोपों पर प्रधानमंत्री से जवाब चाहेगे
' भाजपा के एक अन्य नेता रविशंकर प्रसाद ने कहा, 'प्रधानमंत्री तीन वर्षो तक कोयल मंत्री भी थे
 संप्रग के कुप्रशासन में ये तीन अतिरिक्त घोटाले है
'
सीएजी ने शुक्रवार को संसद में पेश की गई अपनी रपट में कहा है कि कोयला खदानों के आवंटन में यदि प्रतिस्पर्धी बोली प्रक्रिया अपनाई गई होती तो सरकारी खजाने को 1.85 लाख करोड़ रुपये [37 अरब डॉलर] की अतिरिक्त आमदनी हुई होती
 लेकिन सरकार ने नुकसान के इस जोड़-घटाव को गलत बताया है, जो कि देश के बजटीय आयकर और सीमा शुल्क के लगभग बराबर है
 आयकर और सीमा शुल्क क्रमश: 1.95 लाख करोड़ रुपये और 1.86 लाख करोड़ रुपये अनुमानित है
कोयला ब्लॉक आवंटन घोटाले में सीबीआइ पूर्व कोयला सचिव एचसी गुप्ता से पूछताछ नहीं कर पाएगी
 दरअसल, केंद्र सरकार ने जांच एजेंसी को इसकी अनुमति देने से इंकार कर दिया है
 वर्तमान में गुप्ता भारतीय प्रतिस्पर्धा आयोग के सदस्य हैं
 सूत्रों के मुताबिक कंपनी मामलों के मंत्रालय ने सीबीआइ के आग्रह को ठुकरा दिया है
 जांच एजेंसी की दलील थी कि गुप्ता 2006 से 2009 के बीच कोयला मंत्रालय में सचिव थे
 ऐसे में उनसे पूछताछ बेहद अहम है
 गौरतलब है कि यह अवधि सीबीआइ की जांच के दायरे में है
 इस दौरान कोयला मंत्रालय का प्रभार खुद प्रधानमंत्री मनमोहन सिंह के पास था
सूत्रों के मुताबिक, सीबीआइ उत्तर प्रदेश कैडर के 1971 बैच के आइएएस अफसर एचसी गुप्ता से पूछताछ को लेकर अदालत से जरूरी निर्देश की मांग करेगी
 जांच एजेंसी अब तक पूर्व केंद्रीय मंत्री संतोष बरगोडिया व डी. नारायण राव और कांग्रेस के राज्यसभा सदस्य विजय दरडा से सवाल-जवाब कर चुकी है
 पूर्व राज्यमंत्री बरगोडिया संप्रग-एक के समय कोयला मंत्रालय में थे
 आरोप है कि उन्हें नागपुर की कंपनी एएमआर आयरन एंड स्टील प्राइवेट लिमिटेड द्वारा आवेदन में दी गई गलत जानकारियों के बारे में बता दिया गया था, लेकिन उन्होंने इसे नजरअंदाज किया
 सीबीआइ ने 3 सितंबर, 2012 को मामले में दर्ज एफआइआर में उनकी कथित भूमिका का जिक्र किया है
 हालांकि, इसमें बरगोडियो को आरोपी के तौर पर शामिल नहीं किया गया है
सीबीआइ ने इस मामले में 11 एफआइआर दर्ज की हैं
 इस अवधि में 151 कंपनियों को 68 कोयला ब्लॉक आवंटित किए गए थे
 इनमें से कुछ की फाइलें गायब हो गई हैं
 जांच एजेंसी ने कोयला मंत्रालय से गायब हुई फाइलों के मुद्दे को भी पुरजोर तरीके से उठाया
 नतीजतन मंत्रालय ने गायब हुई फाइलों से संबंधित जानकारियां सीबीआइ को मुहैया कराने की जिम्मेदारी संयुक्त सचिव स्तरीय अधिकारी को सौंप दी है
 एजेंसी ने लोक लेखा समिति [पीएसी] को बताया कि उसे अब तक करीब 40 फाइलें नहीं मिली हैं
 कोयला ब्लॉक आवेदन में धोखाधड़ी, जालसाजी और गलत तथ्य पेश करने को लेकर विन्नी आयरन एंड स्टील, नवभारत स्टील, जेएलडी यवतमाल, जेएएस इंफ्रास्ट्रक्चर एंड पावर, एएमआर आयरन एंड स्टील, विकास मेटल एंड पावर लिमिटेड, ग्रेस इंडस्ट्रीज, ग्रीन इंफ्रास्ट्रक्चर और कमल स्टील के खिलाफ मामला दर्ज किया गया है
 कैग के अनुमान के मुताबिक, कोयला ब्लॉक आवंटन घोटाले से सरकार को 1.86 लाख करोड़ रुपये का नुकसान हुआ
 केंद्र की कांग्रेसनीत यूपीए सरकार के कार्यकाल में करोड़ों रुपयों के घोटाला, जन विरोधी नीति के खिलाफ मंगलवार के पूर्वाह्नं भाजपा की ओर से एडीएम कार्यालय के समक्ष विक्षोभ प्रदर्शन किया गया
 जिसमें यूपीए सरकार को घोटालों की सरकार बताते हुए प्रधानमंत्री मनमोहन सिंह के इस्तीफे की मांग पर राष्ट्रपति के नाम ज्ञापन सौंपा गया
भाजपा के जिलाध्यक्ष धीरेन सेनापति के नेतृत्व में हुए विक्षोभ प्रदर्शन में किशुन साहु, पूर्व विधायक शंकर उरांव, राजेंद्र प्रसाद साहु, संजीत साहु, लक्ष्मीधर सेनापति, प्रफुल्ल मिश्र, विजय खालको, नागरमल पोद्दार, निरंजन राउत, अरुण लेंका, अश्विनी पाढ़ी, नरेश बेहरा, सुकुमार मंडल, अरुण पात्र, सुब्रत पटनायक, रंजीत दाश, रणधीर लेंका, सुशांत महापात्र, दीपक नायक, अनूप नायक, सपन देव, हिमांशु चौधरी, केदार, पी. बारिक, राजकुमार साहा, धीरेन पटनायक, प्रवाल बारिक, धरणीधर साहु, शशांक प्रधान, ओमप्रकाश खंडेलवाल, अंकित अग्रवाल, बाबू परिडा, सलीम खान, अरुणा किसान, सुशीला शर्मा, एरशाद खान, मनोरंजन मुनि, सविता मंडल समेत बड़ी संख्या में भाजपाई शामिल हुए
 विक्षोभ प्रदर्शन में शामिल भाजपा नेताओं ने कहा कि राष्ट्रमंडल खेलों में 26,000 करोड़ रुपयों का घोटाला होने के बाद टूजी स्पेक्ट्रम आवंटन में 1,78,000 करोड़ों का महाघोटाला होने के बाद अब कोयला ब्लाक आवंटन में 1,86,000 करोड़ रुपयों का घोटाला यूपीए सरकार कर चुकी है
 यह सरकार घोटालों में करोड़ों के हेरफेर में संलिप्त होने के बाद वर्तमान पेट्रोल, डीजल समेत अन्यान्य जरूरी जिंसों की कीमत बढ़ाने में लगी है
 जिससे आम जनता का जीना दूभर हो गया है
 अब सरकार ने खुदरा व्यवसाय में 51 फीसद एफडीआई की अनुमति देकर पांच करोड़ से भी ज्यादा खुदरा व्यवसायियों के लिए आजीविका का संकट पैदा कर दिया है
सीबीआइ से तबादला कर इंटेलीजेंस ब्यूरो भेजे गए वरिष्ठ आइपीएस रवि कांत दोबारा कोल ब्लाक आवंटन घोटाले की जांच का जिम्मा संभालेंगे
 सुप्रीम कोर्ट की फटकार के बाद केंद्र सरकार ने कोयला घोटाले की जांच पूरी होने तक उन्हें सीबीआइ वापस भेजे जाने का आदेश जारी कर दिया है
 हालांकि, जांच पूरी होने के बाद वह आइबी में ही अपनी सेवाएं देंगे
कार्मिक एवं प्रशिक्षण विभाग [डीओपीटी] ने मंगलवार जारीआदेश में कहा, कोल ब्लाक आवंटन घोटाले की जांच का कार्य पूरा होने तक डीआइजी सीबीआइ के तौर पर आइपीएस रवि कांत की दोबारा नियुक्ति की मंजूरी दी जाती है
 विभाग ने इस बाबत आवश्यक निर्देश सीबीआइ निदेशक को दे दिए हैं
 कोल ब्लाक आवंटन मामले की जांच रिपोर्ट में छेड़छाड़ पर आठ मई को सुनवाई करते हुए सुप्रीम कोर्ट ने रवि कांत के तबादले पर कड़ा रुख अपनाया था
 अदालत ने उन्हें घोटाले की जांच का जिम्मा दोबारा सौंपने का आदेश दिया था
ओडिशा कैडर के 1998 बैच के आइपीएस रवि कांत के तबादले पर सीबीआइ ने अपनी सफाई में कहा था कि उक्त अफसर ने जांच एजेंसी में अपना कार्यकाल पूरा कर लिया था
 उन्हें डीआइजी का प्रमोशन देते हुए आइबी भेजा गया था
 विस्तार दिए जाने के बावजूद पारिवारिक कारणों से वह सीबीआइ से चले गए
 गौरतलब है कि इस बहुचर्चित मामले में सीबीआइ अब तक 11 एफआइआर दर्ज कर जांच में जुटी है
आखिरकार केंद्रीय सतर्कता आयोग ने केंद्रीय जांच ब्यूरो को कोयला ब्लॉक आवंटन की जांच 1993 से करने का आदेश दे दिया
 इसके आसार तभी नजर आने लगे थे जब कोयला मंत्री ने इस तरह की जांच की सिफारिश की थी
 यदि केंद्र सरकार ने अपने कार्यकाल में किए गए कोयला ब्लॉक आवंटनों की जांच की मांग मान ली होती तो शायद संसद का मानसून सत्र बर्बाद होने से बच जाता
 1993 के बाद से कोयला ब्लॉक आवंटनों की जांच में कोई हर्ज नहीं, लेकिन यह स्पष्ट होना चाहिए कि ऐसा क्यों किया जा रहा है? यदि ऐसा नहीं किया जाता तो विपक्ष के इस आरोप को बल मिलेगा कि इसके पीछे इरादा जांच को लंबा खींचना और मूल मुद्दे से जनता का ध्यान भटकाना है
 ध्यान रहे कि 2जी स्पेक्ट्रम आवंटन मामले में ऐसा हो चुका है
 मांग हो रही थी ए. राजा के कार्यकाल में स्पेक्ट्रम आवंटन के जांच की, लेकिन जब संयुक्त संसदीय समिति ने अपना काम शुरू किया तो उसने राजग के कार्यकाल में हुए स्पेक्ट्रम आवंटनों को भी अपने दायरे में ले लिया
 यह अनुचित नहीं, लेकिन इससे इरादों के प्रति संदेह होता है
 फिलहाल यह कहना कठिन है कि सीबीआइ कोयला ब्लॉक आवंटन की जांच सही तरह से कर सकेगी या नहीं? सीबीआइ की क्षमता पर संदेह जताने के पर्याप्त कारण हैं
 एक तो वह सरकारी दबाव से बच नहीं पाती और दूसरे नेताओं, नौकरशाहों और उद्यमियों की मिलीभगत से किए जाने वाले घपले-घोटालों की तह तक नहीं पहुंच पाती
स्पेक्ट्रम घोटाले की तरह से कोयला ब्लॉक आवंटन में धांधली नेताओं, नौकरशाहों और उद्यमियों की मिलीभगत से की जाने वाली लूट की मिसाल है
 अपने देश में नेताओं, नौकरशाहों और उद्यमियों की मिलीभगत से किए जाने वाले घोटाले नए नहीं हैं
 सच तो यह है कि इनकी शुरुआत आजादी के बाद ही हो गई थी
 उम्मीद की जाती थी कि लाइसेंस-परमिट राज समाप्त होने के बाद इन घोटालों पर कुछ अंकुश लगेगा, लेकिन नई आर्थिक नीतियों के साथ ही घपले-घोटालों का सिलसिला यह साबित करने के लिए पर्याप्त है कि सत्ता के गलियारे में ऐसे तत्वों की पूछ-पहुंच बनी हुई है जो मनमाफिक फैसले करा सकने में सक्षम हैं
 इस पर संतोष व्यक्त किया जा सकता है कि पिछले कुछ समय से हर किस्म के घपले-घोटालों का देर-सबेर भंडाफोड़ हो ही जाता है, लेकिन बावजूद इसके यह नहीं कहा जा सकता कि व्यवस्था के उन छिद्रों को बंद किया जा सकता है जिनके जरिये धांधली होती है
 एक के बाद एक घपले-घोटालों से नेताओं और नौकरशाहों की बदनामी तो हो ही रही है, कारपोरेट जगत का भी दामन दागदार होता जा रहा है
 बेहतर हो कि कारपोरेट जगत के लोग इसके प्रति चिंतित हों कि उनकी छवि येन-केन-प्रकारेण लाभ अर्जित करने वालों की बनती जा रही है
 यह भी आवश्यक है कि ऐसे मामलों की जांच की कोई ऐसी व्यवस्था बने जिससे आम जनता को यह भरोसा हो कि जांच में किसी तरह की हेराफेरी नहीं होगी
 यह इसलिए जरूरी है, क्योंकि आम जनता के बीच यह संदेश जा चुका है कि धांधली के बड़े मामलों में जांच करने वाली एजेंसी किसी नतीजे तक नहीं पहुंच पाती
भाजपा महिला मोर्चा जिला इकाई के द्वारा शुक्रवार को प्रखंड मुख्यालय चौक पर हस्ताक्षर अभियान चलाया गया
 जिसमें कांग्रेस हटाओ, देश बचाओ, कोयला घोटाला के विरूद्ध प्रखंड क्षेत्र की लगभग दो सौ महिलाओं ने एकजुट होकर हस्ताक्षर अभियान में भाग लिया
 पार्टी की महिला जिलाध्यक्ष सिन्धू ठाकुर ने बताया कि ऐसी भ्रष्ट सरकार को तुरंत इस्तीफा दे देना चाहिए
 यह सरकार बेतहाशा कमर तोड़ महंगाई लायी है
 किसान, मजदूर, दलित, गरीब व बीपीएल परिवारों की जिंदगी उजड़ रही है
 वर्तमान केन्द्र सरकार ने वादा किया था कि एक सौ दिन में महंगाई कम करेंगे
 लेकिन यह बात सिर्फ सुनने, सुनाने जैसी बनकर रह गई
 इतना ही नहीं एक लाख 82 हजार करोड़ का कोयला घोटाला यूपीए सरकार की देन है
 महिला बिल पास करने की बात कही थी लेकिन पास नहीं हुआ
 उन्होंने कहा यूपीए सरकार की जितनी भी शिकायत की जाए कम है
 इस सरकार में गरीब व्यक्ति लगातार चार वर्षो से और गरीबी की ओर जा रहे है
 तथा मध्यमवर्गीय लोगों को हर प्रकार की खरीदारी से लेकर सब्जी तक की खरीदारी करने में परेशानी हो रही है
 इस निकम्मी सरकार को जनता को जल्द से जल्द उखाड़ फेक देना चाहिए
 अन्यथा यह सरकार देश की भोली-भाली गरीब जनता को ना तो सुख से खाने देगी और न चैन की नींद सोने देगी
 हस्ताक्षर अभियान में जिला प्रभारी प्रिया सिंह, प्रदेश कार्यसमिति सदस्या शैल झा, पोड़ैयाहाट प्रखंड अध्यक्षा डोली गुप्ता, अंभा देवी, चंदा देवी इस अवसर पर सांसद प्रतिनिधि मिहिर महतो, देवकुमार मिश्र, मिथिलेश कुमार महतो, सुमन झा, नारायण पंडित आदि दर्जनों कार्यकर्ता उपस्थित थे
प्रधानमंत्री मनमोहन सिंह के कार्यकाल पूरे होने में अब कुछ महीने ही बाकी रह गये हैं
 यह पक्‍का है कि उन्‍हें रिटायर होने से पहले कई दंश अभी झेलने होंगे
 सबसे बड़ा दंश कोयला घोटाला है, जिसमें उन्‍हें आरोपी नंबर 1 बनाया जाने की बात कही गई है
 यानी पीएम साहब पर कोयले की कालिख अब गाढ़ी होने लगी है
 जी हां पूर्व कोयला सचिव प्रकाश चंद्र पारेख ने कहा है कि अगर केंद्रीय जांच ब्‍यूरो को कोयला ब्लॉक आवंटन की सही जांच करनी है, तो सबसे पहले प्रधानमंत्री को आरोपी बनाये, क्‍योंकि जो कुछ भी फैसले हुए उन पर उन्‍हीं के हस्‍ताक्षर हुए हैं
 पारेख ने कहा कि आरोपियों के कठघरे में मनमोहन सिंह के नहीं होने से सीबीआई ठीक ढंग से जांच नहीं कर पा रही है
 अगर सीबीआई को किसी नतीजे तक पहुंचना है तो सच और झूठ में फर्क जानना होगा और वह फर्क तभी महसूस होगा, जब सभी को एक समान माना जाये
 सीबीआई के अनुसार हिंडाल्‍को को कोयला ब्‍लॉक आवंटित करना एक साजिश थी, तो उस के सभी कागजातों पर मनमोहन सिंह के हस्‍ताक्षर थे
 उन्‍हीं ने ही यह आवंटन मंजूर किया था
 पारेख 2004 में कोयला सचिव थे और उस समय यूपीए के तमाम नेताओं ने उन्‍हें पद से हटाने की कोशिशें कीं, लेकिन सेवानिवृत्‍त होने तक वह अपने पद पर बने रहे
 सीबीआई द्वारा दायर की गई चार्जशीट में उद्योगपति कुमार मंगलम बिड़ला के साथ-साथ पारेख का भी नाम आया है
 अपने खिलाफ एफआईआर देख पारेख भड़क गये और उन्‍होंने सीधे पीएम पर निशाना साध लिया
 हर बड़ी खबर पर वनइंडिया की नज़र
 हरदम अपडेट रहने के लिये जुड़ें हमसे फेसबुक और ट्विटर पर
कोयला आवंटन घोटाले में जांच कर रही संसदीय समिति की रिपोर्ट के अनुसार कोयला आवंटन में भारी अनियमितताएं बरती गयी
 आवंटन के लिए बोलियां लगाने वाली कंपनियों के दस्‍तावेज भी पूरे नहीं थे
 इस रिपोर्ट में समिति ने यूपीए और एनडीए दोनों को ही जिम्‍मेदार ठहराया है
 रिपोर्ट में बताया गया है कि 1993 से 2008 के बीच जितने आवंटन किये गये वो ज्‍यादातर आधिकारिक नहीं थे और इनमे पारदर्शिता की भी कमी थी
 रिपोर्ट ने कहा गया है कि अभी जिन खानों में कोयले का खनन प्रारम्‍भ नहीं हुआ है, उनका आवंटन रद्द कर दिया जाय और कहा गया है कि इसमें शामिल रहे लोगों के खिलाफ जांच की जाय क्‍योंकि आवंटन की प्रक्रिया अवैध है
 गौरतलब है कि पिछले दिनों यूपीए सरकार पर यह आरोप भी लगाये गये थे कि उसने मामले की जांच कर रही सीबीआई की रिपोर्ट को सुप्रीम कोर्ट में सौंपने से पहले, रिपोर्ट में कुछ परिवर्तन भी करवाये थे
 जिस पर सीबीआई के पूर्व निदेशक ने कहा था कि हमने रिपोर्ट में परिवर्तन न करने की जितनी कोशश कर सकते थे सब की
 रिपोर्ट के सुप्रीम कोर्ट को सौंपे जाने से पहले प्रधानमंत्री कार्यालय के अधिकारियों और सीबीआई के अधिकारियों की बैठक हुई थी, जिसमें रिपोर्ट को बदलने का सीबीआई पर दबाव डाला गया था
 इस घटना के उजागर होने के बाद विपक्ष ने कानून मंत्री अश्विनी कुमार से इस्‍तीफा देने की मांग की थी
 सीबीआई ने भी यह कहा था कि कोयला ब्‍लॉक हासिल करने के लिए कंपनियों ने अपने झूठे दस्‍तावेज पेश किये थे
 अत: सुप्रीम कोर्ट ने सीबीआई को आदेश दिया था कि जांच रिपोर्ट को सरकार के साथ साझा न किया जाय
कोयला घोटाले पर संसद की स्थायी समिती ने अपनी रिपोर्ट पेश की
 समिति की रपट मंगलवार को लोकसभा में पेश की गई
 समिति के अध्यक्ष तृणमूल कांग्रेस के लोकसभा सदस्य कल्याण बनर्जी ने लोकसभा में रपट पेश होने के बाद संवाददाताओं से कहा, "पूरी आवंटन प्रक्रिया की जांच की आवश्यकता है
 कोयला ब्लॉक का पूरा आवंटन ही अनधिकृत है
 इसे रद्द किया जाना चाहिए
" बनर्जी ने हालांकि यह नहीं बताया कि आवंटन से राजस्व को कितना नुकसान हुआ है
 उन्होंने कहा, "कई बार अनुरोध किए जाने के बावजूद कोयला मंत्रालय ने हमें इस बारे में विस्तृत जानकारी नहीं दी
" समिति की रपट में कहा गया है कि व्यापक प्राकृतिक संसाधन के इस प्रकार आवंटन से सरकार को बहुत मुनाफा नहीं हुआ, बल्कि केवल निजी क्षेत्रों को लाभ मिला, जिससे राज्य सरकारों को नुकसान हुआ
 रपट में कहा गया है, "आवंटित 218 ब्लॉक में से केवल 30 ब्लॉक में उत्पादन शुरू होना पूरी प्रक्रिया पर सवालिया निशान खड़े करता है
" रपट में यह भी कहा गया है कि आवंटियों ने गलत सूचना के आधार पर कोयला ब्लॉक का आवंटन हासिल किया
 पूरे मामले की जांच की जानी चाहिए, लाइसेंस रद्द किए जाने चाहिए और ऐसी कंपनियों को काली सूची में डाल देना चाहिए
 समिति ने यह भी कहा कि नौकरशाहों तथा कोयला कंपनियों के बीच सांठगांठ रोकने के लिए एक मजबूत निगरानी तंत्र की आवश्यकता है
 समिति ने केंद्र सरकार की यह दलील भी स्वीकार नहीं की कि उसकी जांच समिति ने वर्ष 2004-2009 के बीच कोयला ब्लॉक आवंटन के लिए निष्पक्ष एवं पारदर्शी तरीके से काम किया
कोयला ब्‍लॉक आवंटन मामले की जांच के लिए बनी अंतर मंत्रालयी समूह (आईएमजी) ने चार कंपनियों के ब्‍लॉक आवंटन रद्द करने की सिफारिश की है
 इसके साथ ही तीन अन्‍य कंपनियों की बैंक गारंटी जब्‍त करने की भी सिफारिश आईएमजी ने की है
 आईएमजी ने एक कंपनी को बैंक गारंटी जमा करने के लिए कहा है
 जांच में पाया गया है कि इन कंपनियों ने तय समय के अंदर काम शुरू नहीं किया है
 मंत्रालय के सूत्रों के अनुसार बुधवार को 8 मामलों की समीक्षा की गई थी, जिसमें से 4 का आवंटन रद्द करने की सिफारिश की जा रही है
 इसमें से 2 खदानें निजी फर्म फील्‍ड माइनिंग ऐंड इस्‍पात को आवंटित हैं
 फील्‍ड माइनिंग सहित 58 कंपनियों को कारण बताओं नोटिस भी दिया गया है
 कोयला खदानों के आवंटन के बाद शुरू हुए विवादों के बाद आईएमजी की यह पहली सिफारिश है
 इस समूह के बारे में कोयला केंद्रीय मंत्री श्रीप्रकाश जायसवाल ने कहा ऐसी उम्‍मीद है कि मंत्रालयी समूह 17 सितंबर तक अपनी पहले रिपोर्ट पेश कर देगा
 पहली रिपोर्ट के लिए 15 सितंबर की तारीख तय की गई थी
 गौरतलब है कि इस मामले पर पूरा मानसून सत्र विपक्ष के हंगामे की भेंट चढ़ गया था
 इस मामले में श्रीप्रकाश जायसवाल पर भी आरोप लगा था कि उन्‍होंने अपने रिश्‍तेदारों को कोयला ब्‍लॉक आवंटित किए
 समाजवादी पार्टी के वरिष्‍ठ नेता रामगोपाल यादव ने श्रीप्रकाश जायसवाल पर आरोप लगाया था कि उन्‍होंने पद का दुरूपयोग कर गलत तरीके से कोल ब्‍लॉक आवंटन किया था
 उन्‍होंने कहा था कि जायसवाल ने एक घंटे में 3 कोल ब्‍लॉक आवंटित किए थे
 इसका खंडन करते हुए जायसवाल ने कहा था कि मैंने किसी की सिफारिश पर कोयला आवंटन किया हो, तो वह मुझे दिखाएं
विपक्ष ने मंगलवार को कहा कि प्रधानमंत्री मनमोहन सिंह कोयला ब्लॉक आवंटन घोटाले की जवाबदेही से बच नहीं सकते
 मुख्य विपक्षी दल भारतीय जनता पार्टी (भाजपा) के प्रवक्ता रवि शंकर प्रसाद ने कहा, हर गुजरता दिन इस बात की पुष्टि करता है कि प्रधानमंत्री देश के सर्वोच्च न्यायालय के समक्ष निष्कलंक नहीं हैं
 यह बहुत गंभीर मुद्दा है
 वह जवाबदेही से नहीं बच सकते
 भाजपा नेता का यह बयान सोमवार को अतिरिक्त महाधिवक्ता हरीन रावल द्वारा महान्यायवादी जीई वाहनवती पर कोयला ब्लॉक आवंटन में अनियमितता की जांच कर रहे केंद्रीय जांच ब्यूरो (सीबीआई) को प्रभावित करने का आरोप लगाए जाने के बाद आया है
 भाजपा नेता प्रसाद ने कहा, हम संस्थाओं को लेकर चिंतित हैं और इस मुद्दे पर प्रधानमंत्री की जवाबदेही सुनिश्चित करने पर जोर देते रहेंगे
 हमने देखा है कि किस तरह संस्थात्मक शुचिता से समझौता किया जा रहा है, नियंत्रक एवं महालेखा परीक्षक (सीएजी) पर हमला किया जा रहा है, सीबीआई का दुरुपयोग किया जा रहा है और अब जिस तरह से इसमें महान्यायवादी कार्यालय का भी नाम आ रहा है
 यह निश्चित तौर पर बेहद दुखद है
 भारतीय कम्युनिस्ट पार्टी (भाकपा) के नेता डी. राजा ने भी कहा कि प्रधानमंत्री को निश्चित तौर पर जिम्मेदारी लेनी चाहिए
 उन्होंने कहा कि केंद्रीय कानून मंत्री अश्विनी कुमार ने जिस तरह कोयला ब्लॉक आवंटन पर सीबीआई की रिपोर्ट अदालत में पेश किए जाने से पहले मंगाकर देखी, उसे उचित नहीं ठहराया जा सकता
 सीबीआई ने पिछले सप्ताह सर्वोच्च न्यायालय में दायर हलफनामे में कहा था कि उसने कोयला ब्लॉक आवंटन पर आठ मार्च की प्रगति रिपोर्ट अश्विनी कुमार तथा प्रधानमंत्री कार्यालय के एक वरिष्ठ अधिकारी से साझा की थी
कोयला घोटाले को छिपाने का प्रयास कर रही संप्रग पर अब आरोप लग रहे हैं कि सीबीआई द्वारा सुप्रीम कोर्ट को सौंपी गयी कोयला आवंटन घोटाले की स्‍टेटस रिपोर्ट को पीएमओ के अधिकारियों और कानून मंत्री के दबाव में बदला गया है
 इस पर अंग्रेजी अखबार इंडियन एक्‍सप्रेस का कहना है कि रिपोर्ट के सुप्रीम कोर्ट को सौंपने से पहले कानून मंत्री अश्विनी कुमार ने समन देकर सीबीआई डायरेक्‍टर रंजित सिंहा को बुलाया था, जिसके बाद कानून मंत्रालय के अधिकारियों और सीबीआई अधिकारियों की बैठक में रिपोर्ट को बदलने का दबाव डाला गया था
 इस पर बैठक में शामिल एक स‍ीबीआई अधिकारी का कहना है कि रिपोर्ट न बदलने के लिए जितनी आपत्ति की जा सकती थी हमने की लेकिन फिर भी कुछ बदलाव कर ही दिये गये
 वहीं इस पर कानून मंत्री अश्विनी कुमार ने कुछ भी स्‍पष्‍ट नहीं किया है और कहा कि सुप्रीम कोर्ट ने सीबीआई से शपथ पत्र जारी करने के लिए कहा है
 मामले की सुनवाई कर रही जस्टिस आर. एम लोढ़ा, जे चेमलेश्‍वर और मदान बी लोकोर ने सीबीआई निदेशक को शपथ पत्र दाखिल करने का आदेश दिया है जिसमें पूछा गया है कि क्‍या स्‍टेटस रिपोर्ट बदलने के लिए वाकई कोई राजनीतिक दबाव था
 सीबीआई ने अपनी रिपोर्ट आठ मार्च को सुप्रीमकोर्ट को सौंपी थी जिसमें बताया गया है कि कोयला ब्‍लॉक आवंटन में किसी भी तरह की गाइडलाइंस का पालन नहीं किया गया है और अनियमितताएं बरती गई हैं, आवंटन में अपने करीबियों को लाभ पहुंचाने की कोशिश की गई है
 इस पूरे घटनाक्रम पर बीजेपी नेता अरूण जेटली ने कहा है कि सीबीआई पर राजनीतिक दबाव होता है
 जिससे कि स्‍वतंत्र रूप से काम करना मुश्किल हो जाता है अत: इस मामले की जांच एसआईटी से करवाई जानी चाहिए
 वहीं लोकसभा में विपक्ष की नेता सुषमा स्‍वराज ने कानून मंत्री का इस्‍तीफा मांगा है
केंद्रीय कोयला मंत्री श्रीप्रकाश जायसवाल ने कहा है कि कोयला घोटाले से जुड़ी 95 फीसदी फाइलें हमें मिल गयी है और अगर बाकी बची फाइलें मंगलवार तक नहीं मिली तो इस मामले में एफआईआर करवाई जाएगी
 उन्‍होने कहा कि मामले की जांच सीबीआई कर रही है, अत: एफआईआर भी सीबीआई ही करवायेगी
 केंद्रीय मंत्री के अनुसार कोयला खदानों के आवंटन से जुड़े 20 साल पुराने मामलों की जांच की जा रही है, इससे जुड़ी जो भी फाइलें हैं, मंगलवार तक सीबीआई को सौंप दी जाएंगी
 कोयला घोटाले की फाइलें गायब होने संबंधी मुद्दा मानसून सत्र के अंतिम दिन शनिवार को भी सदन में छाया रहा, जिसमें विपक्ष ने आरोप लगाये हैं कि मामले से जुड़ी 147 फाइलें गायब है
 वहीं प्रधानमंत्री मनमोहन सिंह ने भी कहा था कि जिसने भी मामलों से जुड़ी फाइलें गायब की हैं, उन्‍हें सजा मिलेगी
 सीबीआई मामले की गहराई से जांच कर रही है
 उन्‍होने चेतावनी भी दी थी कि अगर रिकॉर्ड्स न मिले तो न केवल समुचित जांच की जाएगी, बल्कि मामले में शामिल लोगों को भी सामने लाया जायेगा
कोयला मंत्री ने कल रायपुर में पत्रकारों से बातचीत में बताया कि कोयला कंपनियों के विकेंद्रीकरण का फैसला वित्‍त मंत्रालय ने लिया है लेकिन इसका स्‍वरूप क्‍या होगा अभी इसका फैसला नहीं हो पाया है
 जब उनसे पूछा गया कि फाइलें गायब होने की एफआईआर कोयला मंत्रालय भी करवायेगा तो उन्‍होने कहा कि मामले को सुलझाने की एक प्रक्रिया है, उसी के अनुरूप कार्य किया जायेगा
प्रधानमंत्री मनमोहन सिंह ने मंगलवार को जोर देकर कहा कि कोयला घाटाला मामले में उनकी सरकार ने कुछ नहीं छुपाया है
 उन्होंने कहा कि यह माना जाना गलत है कि सरकार इस मामले में कुछ छुपा रही है
 मनमोहन सिंह ने कहा कि इस निष्कर्ष पर पहुंचना जल्दबाजी होगी कि कोयला ब्लॉक आवंटन में गड़बड़ी के संदर्भ में केंद्रीय जांच ब्यूरो (सीबीआई) द्वारा ढूंढे जा रहे आधिकारिक कागजातों को गुम किया गया है
 उन्होंने राज्यसभा को बताया कि बड़ी संख्या में कागजात सीबीआई को पहले ही सौंपे जा चुके हैं और इसमें ऐसा कोई संशय नहीं है जैसी कि कुछ सांसदों को आशंका है मनमोहन सिंह ने पूर्व में तैयार किए गए बयान को पढ़ते हुए कहा कि मैं सदन को भरोसा दिला दूं कि सरकार के पास छुपाने के लिए कुछ नहीं है
सीबीआई को एक लाख से ज्यादा पृष्ठों के कागजात दिए जा चुके हैं और यह बताता है कि सीबीआई जांच में सहूलियत देने की सरकार की मंशा पर सवाल नहीं किया जा सकता
 उन्होंने कहा कि सरकार ने नियंत्रक एवं महालेखा परीक्षक (कैग) और सीबीआई को पूरा सहयोग दिया है
 मनमोहन सिंह ने कहा कि हम ऐसा करना जारी रखेंगे
 प्रधानमंत्री ने कहा कि अगर कुछ फाइलें गायब हैं तो सरकार पूरी जांच कराएगी और दोषी को सजा दी जाएगी
कोयला घोटाले से जुड़े जरूरी दस्‍तावेज गायब हो जाने के मुद्दे पर प्रधानमंत्री मनमोहन सिंह आज संसद में सफाई देंगे
 कल राज्‍य सभा के उपसभापति पीजे कुरियन ने कहा था कि शून्‍यकाल के बाद कोयला मंत्री अपना वक्‍तव्‍य जारी करेंगे, जिसके बाद प्रधानमंत्री मनमोहन सिंह इस मामले में हस्‍तक्षेप करेंगे
 कल लोकसभा में इस मसले पर विपक्ष द्वारा फिर से मुद्दा उठाया गया था जिसके जवाब में संसदीय कार्यमंत्री कमलनाथ ने कहा था कि सरकार इस मसले पर कुछ छिपाना चाह रही है
 प्रधानमंत्री के मुद्दे पर हस्‍तक्षेप करने की बात पर लोकसभा में विपक्ष की नेता सुषमा स्‍वराज ने कहा कि हमने शुरू में ही कह दिया था कि हम संसद की कार्यवाई चलने देना चाहते हैं लेकिन इसका मतलब यह नहीं है कि हम सरकार को मनमानी करने दें
 इस पर संसदीय कार्य राज्‍यमंत्री राजीव शुक्‍ला ने कहा कि इस मामले पर कोयला मंत्री श्रीप्रकाश जायसवाल ने बयान दिया था और अपना स्‍पष्‍टीकरण भी दिया था लेकिन चर्चा का कोई परिणाम नहीं निकला
 कोयला मंत्री के बयान देने के बाद अरूण जेटली ने कहा था कि विपक्ष उनके बयान से संतुष्‍ट नहीं है
 हम चाहते हैं कि प्रधानमंत्री इस पर खुद कोई प्रतिक्रिया दें जो कि इस समय संसद में मौजूद हैं
 वहीं कुछ अन्‍य संसद सदस्‍यों का मानना है कि घोटाले से जुड़ी फाइलें गायब हो जाना शर्म की बात है
 इस पर सरकार को स्‍पष्‍टीकरण देना चाहिए
कोल ब्लॉक स्कैम मामले में मंत्रालय से गायब हुई फिलों के बाद विपक्ष ने कांग्रेस को निशाने पर ले लिया है
 कोल ब्लॉक आवंटन से जुड़ी फाइलों के गायब होने के मुद्दे पर लोकसभा और राज्यसभा में विपक्षी पार्टी भाजपा ने प्रधानमंत्री मनमोहन सिंह को निशाने पर लिया
 हंगामा इतना बढ़ा कि दोनों सदनों की कार्यवाही स्थगित करनी पड़ी
 लोकसभा, राज्यसभा के स्थगित होने के बावजूद भी अभी टकराव की स्थिति चली नहीं है
 लोकसभा में विपक्ष की नेता सुषमा स्वराज और राज्यसभा में नेता प्रतिपक्ष अरुण जेटली ने इस मसले पर प्रधानमंत्री से सदन में आकर बयान देने की मांग की
 जबकि सरकार का कहना है कि जबाव प्रधानमंत्री नहीं बल्कि कोयला मंत्री देंगे
कोयला मंत्री श्रीप्रकाश जायसवाल ने विपक्ष द्वारा लगाए गए आरोपों का खारिज करते हुए कहा कि 'मुझ पर जो आरोप लगाए गए हैं वे गलत हैं
 कोयला मंत्री ने साफ किया कि अगर प्रत्यक्ष या अप्रत्यक्ष तौर पर वे मेरे खिलाफ सिद्ध होते हैं तो कोई भी सजा भुगतने को तैयार हूं
 अगर आरोप साबित नहीं होते हैं, तो नेता विपक्ष अपने लिए क्या हर्जाना देंगे? दरअसल कोयला ब्लॉक से जुड़ी 147 फाइलें मंत्रायल से गायब हो गई है
 विपक्ष पीएम को घेरने में लगा हुआ है तो वहीं सरकार पीएम का बचाव कर रही है
 भारी हंगामें के बीच कोयला मंत्री श्रीप्रकाश जायसवाल ने जबाव देते हुए कहा कि हमने कोयला मंत्रालय को घोटाले में दर्ज 13 एफआइआर से जुड़े दस्तावेजों के लिए मई, 2013 में पत्र लिखा था
 हमें अब तक मंत्रालय के जवाब का इंतजार है
'
कोयला घोटाले से जुड़ी फाइलों के गायब हो जाने के मुद्दे पर भाजपा ने यूपीए सरकार की मंशा पर सवाल उठाये हैं और कहा है कि सरकार को वस्‍तुस्थिति की जानकारी जनता को देनी चाहिए
 एक बड़े घोटाले की फाइलें गायब हो जाना बेहद शर्मनाक है
 सरकार को बताना चाहिए कि क्‍या हुआ और जो भी है उसके लिए जिम्‍मेदार कौन है? गौरतलब है कि कोयला मंत्री श्रीप्रकाश जायसवाल ने कहा था कि 1993 से 2004 तक की कुछ फाइलें गुम हो गयी हैं, जिसकी जांच मंत्रालय के अपर सचिव की अध्‍यक्षता वाली एक समिति कर रही है
 वहीं भाजपा के वरिष्‍ठ नेता यशवंत सिन्‍हा ने हजारीबाग में कहा कि घोटाले की फाइलें गुम हो जाने की बात बर्दाश्‍त नहीं की जा सकती है, सरकार को मामले की सही जानकारी जनता को देनी चाहिए
 मैं इस मसले को सदन में सोमवार को उठाऊंगा
 यह ध्‍यान देने योग्‍य है कि कोयला घोटाले मुद्दे को लेकर प्रधानमंत्री कार्यालय तक पर सवाल उठाये गये थे और विपक्ष ने तो पीएम मनमोहन सिंह से भी इस्‍तीफा मांगा था
इस मसले से जुड़ी फाइलों के गुम हो जाने पर विपक्ष ने मामले पर जवाब मांगा है
कोयला आवंटन घोटाले सरकार को आलोचनाओं का सामना करना पड़ रहा है
 सीबीआई की रिपोर्ट में फेरबदल के आरोपी पूर्व कानून मंत्री को इसी वजह से अपनी कुर्सी गंवानी पड़ी थी और अब एकबार फिर इस घोटाले की वजह से सरकार को देश की सबसे बड़ी अदालत की फटकार सुननी पड़ी है
 सुप्रीम कोर्ट ने केंद्र सरकार को कड़ी फटकार लगाई है
 कोर्ट ने कोयला घोटाला मामले की जांच को लेकर सरकार के रवैये पर एतराज जताते हुए कहा है कि सरकार जांच में जरा भी सहयोग नहीं कर रही है
 इससे पहले घोटाले की जांच कर रही सीबीआई ने कोर्ट में याचिका दायर कर जांचत रिपोर्ट सरकार के साथ साझा करने की इजाजत मांगी थी
 घोटाले की जांच मामले में सुप्रीम कोर्ट ने सीबीआई पर सरकार या सरकारी अधिकारियों से बातकरने पर मना कर रखा है
 वहीं सुप्रीम कोर्ट के इस आदेश पर कानून मंत्रायल का मानना है कि इस तरह से सीबीआई की प्रारंभिक जांच आगे नहीं बढ़ पाएगी
 सरकार की इस दलील के बाद सुप्रीम कोर्ट ने नाराजगी जाहिर करते हुए जांच के प्रति सरकार के रवैये पर आपत्ति व्यक्त की है
कोयला घोटाले पर संसद न चलने और राजनीतिक उठापटक के बाद सीबीआई ने सांसद नवीन जिंदल और पूर्व मंत्री दसार नारायण के खिलाफ एफआईआर दर्ज करवाई है
 बताया जा रहा है कि एफआईआर जिंदल स्‍टील एंड पावर, गगन स्‍पॉन्‍ज, जिंदल रियलिटी और न्‍यू डेल्‍ही एक्जिम, कंपनियों के नाम दर्ज हैं
 सीबीआई ने इस संबंध में नवीन जिंदल और दसारी नारायण के घर और अन्‍य ठिकानों पर भी रेड मारी
 यह ध्‍यान देने योग्‍य है कि नवीन जिंदल एक सांसद होने के अलावा एक उद्योगपति भी है और कोयला घोटाले में उनका भी नाम आया है
 पिछले दिनों इस मामले पर विपक्ष ने संसद नहीं चलने दी थी
 जिसके परिणामस्‍वरूप कानून मंत्री अश्विनी कुमार को अपने पद से इस्‍तीफा देना पड़ा था
 पूर्व कानून मंत्री पर कोयला घोटाले की स्‍टेटस रिपोर्ट बदलवाने आरोप लगा था
 इस मामले में केंद्र सरकार पर भी आरोप है कि मंत्रालय ने अपने हितैषियों को लाभ पहुंचाया
कोयला घोटाला की आंच में सरकार के मंत्रियों के अलावा अब जांच एजेंसी के अधिकारियों को भी अपने लपेटे में ले रहा है
 कोयला घोटाले की जांच कर रही सीबीआई टीम के मुख्य जांच अधिकारी को सात लाख रुपए की रिश्वत लेते हुए गिरफ्तार किया गया है
 सतर्कता विभाग के अधिकारियों ने सीबीआई मुख्यालय के बाहर विवेक दत्त को उस वक्त गिरफ्तार किया गया जब वह एक व्यापारी से पैसे ले रहा थे
 दत्त ने जमीन संबंधी विवाद को निपटाने के लिए रिश्वत ली थी
 इस मामले में एक इंस्पेक्टर राजेश व रिश्वत देने वाले व्यापारी समेत दो और लोगों को भी गिरफ्तार किया गया है
 सीबीआई की आंतरिक सतर्कता ईकाई ने इस पूरे मामले का पर्दाफाश किया है
 सीबीआई अधिकारी विवेक दत्त की घूस लेते हुए गिरफ्तारी के बाद सीबीआई ने साफ किया है कि इस घटना का कोयला घोटाला मामले से कुछ लेनादेना नहीं हैं
 सतर्कता इकाई का ये खुलासा और गिरफ्तारी सीबीआई के निदेशक रंजीत सिन्हा की देखरेख में इस पूरे अभियान को संचालित किया गया
 उन्होंने बताया कि सीबीआई इस बारे में जल्द ही सुप्रीम कोर्ट को अवगत कराएगी
कोयला घोटाले का दाग यूपीए सरकार के दामन को काला कर गया
 सीबीआई की रिपोर्ट में फेरबदल को लेकर हाल ही में कानून मंत्री को अपनी कुर्सी छोड़नी पड़ी है
 इस घोटाले ने यूपीए सरकार के कई मंत्रियों की बलि ले ली है
 अब एकबार फिर से कोयला घोटाले में सीबीआई ने यूपीए सरकार के दो मंत्रियों से पूछताछ की है
 सीबीआई ने यूपीए-1 के दौरान रहे दो पूर्व कोयला राज्य मंत्रियों से पूछताछ की है
 सीबीआई ने पूर्व मंत्री दसारी नारायण राव और संतोष बागरोड़िया से पूछताछ की है
 साल 2006 से 2009 के बीच ये दोनों कोयला राज्य मंत्री रहे, उस दौरान प्रधानमंत्री के पास ही कोयला मंत्रालय था
 सूत्रों से मिली जानकारी के मुताबिक सीबीआई की पूछताछ में इन दोनों पूर्व मंत्रियों ने पीएमओ और एक बड़े राजनेता पर उंगलियां उठाई हैं
यूपीए-1 के दौरान ये दोनों दोनों पूर्व मंत्री कांग्रेस पार्टी से संबंध रखते हैं
 बागरोड़िया जहां राजस्थान के रहने वाले हैं वहीं दसारी नारायण राव आंध्रप्रदेश के रहने वाले हैं
 सीबीआई ने इन दोनों से काफी लम्बी पूछताछ की
 ग़ौरतलब है कि सीएजी की रिपोर्ट के मुताबिक कोयला आवंटन मामले में अनियमितताओं के कारण सरकारी ख़ज़ाने को 1.86 लाख करोड़ का नुक़सान हुआ है
 इस मामले की जांच सीबीआई कर रही है और इस केस में सीबीआई की जांच रिपोर्ट देखने के मामले में कानून मंत्री अश्वनी कुमार की कुर्सी जा चुकी है
 सुप्रीम कोर्ट ने इस मामले में सीबीआई को कड़ा फटकार लगाई है
 सुप्रीम कोर्ट ने रिपोर्ट में कानून मंत्री के कहने पर फेरबदल करने पर सीबीआई को फटकार लगाई है
 कोर्ट ने सीबीआई को पिंजरे में बंद तोता कहा है और सरकार को सीबीआई को आजाद करने का आदेश दिया है
 वहीं विपक्ष इस मुद्दे पर सरकार को घेरने का मन बनाए हुए है
 इस पूरे मुद्दे पर बीजेपी ने प्रधानमंत्री मनमोहन सिंह के इस्तीफ़े की मांग की है
कोयला घोटाले पर सीबीआई की स्‍टेटस रिपोर्ट में कानून मंत्री और पीएमओ की दखलअंदाजी को लेकर आज सुप्रीम कोर्ट ने नाराजगी जाहिर की है
 नाराजगी जताते हुए सुप्रीम कोर्ट ने तल्‍ख शब्‍दों में कहा है कि सीबीआई के कई मास्‍टर हैं और जांच एजेंसी पिंजड़े में कैद तोते जैसी है
 सरकार को फटकार लगाते हुए सुप्रीम कोर्ट ने कहा कि जब सीबीआई स्‍वतंत्र ही नहीं है तो वो निष्‍पक्ष जांच कैसे कर सकती है
 सीबीआई ने कहा कि सीबीआई वो तोता है जो पिंजरे में कैद है जबकि सीबीआई एक स्‍वायत्त संस्‍था है और उसे अपनी स्‍वायत्ता बरकरार रखनी चाहिए
 सीबीआई को एक तोते की तरह अपने मास्‍टर की बातें नहीं दोहरानी चाहिए
 कोर्ट ने सरकार और सीबीआई की फटकार लगा दी मगर अभी तक कानून मंत्री अश्विनी कुमार पर कोई टिप्‍पणी नहीं की है मगर वो मुश्‍किल का सामना कर सकते हैं
 उल्‍ल्‍ेखनीय है कि कानून मंत्री अश्विनी कुमार और रेल मंत्री पवन कुमार बंसल के इस्‍तीफे की मांग को लेकर विपक्ष लगातार हंगामा कर रहा है
 ऐसे में कोर्ट का ये फैसला कानून मंत्री के लिये तो खतरनाक साबित हो सकता है
 मालूम हो कि दो दिन पहले ही सीबीआई ने ड्राफ्ट रिपोर्ट में सरकारी दखलअंदाजी के मुद्दे पर हलफनामा दाखिल किया था
 सुप्रीम कोर्ट ने सवाल किया कि आखिर सीबीआई इस केस में कर क्या रही है
 वो इस मामले की जांच कर रही है या सहयोग कर रही है
 सीबीआई निदेशक रंजीत सिन्‍हा ने सुप्रीम कोर्ट में 9 पन्‍नों का एफि‍डेविट दायर किया था
 सीबीआई ने माना था कि सुप्रीम कोर्ट में रिपोर्ट दिखाए जाने से पहले कानून मंत्री और पीएमओ ने रिपोर्ट देखी थी और उसमें बदलाव भी करवाए थे
संसद के दोनों सदनों की कार्यवाही बुधवार को अनिश्चितकाल के लिए स्थगित कर दी गई
 कार्यवाही हालांकि 10 मई तक चलने वाली थी, लेकिन दो दिन पहले ही स्थगित कर दी गई
 संसद का सत्रावसान दोनों सदनों में लगातार हंगामे के बीच हुआ, जिसके कारण कार्यवाही बाधित हो रही थी
 संसद के बजट सत्र का दूसरा चरण 22 अप्रैल से शुरू हुआ था
 दोनों सदनों की कार्यवाही बुधवार को पूर्वाह्न् 11 बजे शुरू होने के बाद हंगामे के कारण पहले दोपहर 12 बजे तक के लिए स्थगित की गई थी
 लोकसभा में दोपहर 12 बजे कार्यवाही दोबारा शुरू होने के बाद भी यही स्थिति रही, जिसे देखते हुए सदन की कार्यवाही अनिश्चितकाल के लिए स्थगित कर दी गई
 राज्यसभा में भी पूर्वाह्न् 11 बजे कार्यवाही शुरू होने के बाद विपक्ष का हंगामा शुरू हो गया, जिसे देखते हुए सभापति हामिद अंसारी ने सदन की कार्यवाही दोपहर 12 बजे तक के लिए स्थगित कर दी
 दोबारा कार्यवाही शुरू होने पर हालांकि सदन में शांति रही
 इस दौरान उन सदस्यों को विदाई दी गई, जिनका कार्यकाल राज्यसभा सदस्य के रूप में जल्द ही समाप्त हो रहा है
 मुख्य विपक्षी दल भारतीय जनता पार्टी (भाजपा) ने कोयला ब्लॉक आवंटन में अनियमितता को लेकर प्रधानमंत्री मनमोहन सिंह और भ्रष्टाचार के अन्य मामलों में केंद्रीय कानून मंत्री अश्विनी कुमार तथा रेल मंत्री पवन कुमार बंसल के इस्तीफे की मांग दोनों सदनों में की
 राज्यसभा में दोबारा कार्यवाही शुरू होने के बाद सभापति हामिद अंसारी ने सदस्यों से आत्मनिरीक्षण करने के लिए कहा कि क्या लगातार कार्यवाही बाधित होने से चर्चा, विधेयक व जवाबदेही के बीच संतुलन नहीं बिगड़ है
कोयला घोटाले के मामले में सीबीआई ने सुप्रीम कोर्ट में हलफनामा दाखिल कर दिया है
 सीबीआई ने रिपोर्ट में बदलाव पर 9 पन्‍नों का हलफनामा दाखिल किया है
 इस हलफनामे में कहा गया है कि कोल ब्‍लॉक आवंटन पर सीबीआई रिपोर्ट में बदलाव किया गया था
 अपने हलफनामे में सीबीआई ने ये भी माना है कि पीएमओ के कुछ अधिकारियों और कानून मंत्री अश्‍वनी कुमार ने रिपोर्ट देखी थी
 सीबीआई ने अपने हलफनामे में ये भी कहा है कि उसके साथ बैठक में अटॉर्नी जनरल और अतिरिक्त सॉलिसीटर जनरल भी शामिल थे
 हलफनामे के बाद सुप्रीम कोर्ट अब इस मामले में 8 मई को सुनवाई करेगी
 उल्‍लेखनीय है कि कोयला घोटाले मामले में सीबीआई ने ये दूसरा हलफनामा दाखिल किया है
 सीबीआई के हलफनामे के बाद कानून मंत्री की मुश्किलें बढ़ गई हैं
 वह स्टेटस रिपोर्ट में किसी भी तरह के बदलाव करवाने की बात से अब तक इनकार करते रहे हैं, लेकिन अब साफ हो गया है कि वह साफ झूठ बोल रहे थे
सीबीआई का हलफनामा कोर्ट में जमा होने के बाद अश्विनी कुमार प्रधानमंत्री मनमोहन सिंह से मिलने पहुंचे हैं
 इससे पहले 12 अप्रैल को सुप्रीम कोर्ट ने रंजीत सिन्हा को हलफनामा दाखिल कर ये बताने को कहा था कि क्या कोयला घोटाले की रिपोर्ट किसी से सांझा की गई थी या नहीं
 इस पर 26 अप्रैल को रंजीत सिन्हा ने हलफनामे दाखिल कर ये माना था कि स्टेटस रिपोर्ट को कानून मंत्रालय, पीएमओ ऑफिस और कोयला मंत्रालय को दिखाई गई थी
 इससे पहले सीबीआई ने उच्चतम न्यायालय में 26 अप्रैल को दिए गए अपने हलफनामे में सरकार से जांच रिपोर्ट साझा करने की बात कही थी
 सीबीआई निदेशक रंजीत सिन्हा ने एक हलफनामा दायर करके स्वीकार किया था कि जांच एजेंसी ने कोयला ब्लॉक आवंटन मामले की जांच से संबंधित स्थिति रिपोर्ट कुमार और पीएमओ एवं कोयला मंत्रालय के संयुक्त सचिव स्तर के अधिकारियों से साझा की थी
विपक्ष ने मंगलवार को कहा कि प्रधानमंत्री मनमोहन सिंह कोयला ब्लॉक आवंटन घोटाले की जवाबदेही से बच नहीं सकते
 मुख्य विपक्षी दल भारतीय जनता पार्टी (भाजपा) के प्रवक्ता रवि शंकर प्रसाद ने कहा, हर गुजरता दिन इस बात की पुष्टि करता है कि प्रधानमंत्री देश के सर्वोच्च न्यायालय के समक्ष निष्कलंक नहीं हैं
 यह बहुत गंभीर मुद्दा है
 वह जवाबदेही से नहीं बच सकते
 भाजपा नेता का यह बयान सोमवार को अतिरिक्त महाधिवक्ता हरीन रावल द्वारा महान्यायवादी जीई वाहनवती पर कोयला ब्लॉक आवंटन में अनियमितता की जांच कर रहे केंद्रीय जांच ब्यूरो (सीबीआई) को प्रभावित करने का आरोप लगाए जाने के बाद आया है
 भाजपा नेता प्रसाद ने कहा, हम संस्थाओं को लेकर चिंतित हैं और इस मुद्दे पर प्रधानमंत्री की जवाबदेही सुनिश्चित करने पर जोर देते रहेंगे
 हमने देखा है कि किस तरह संस्थात्मक शुचिता से समझौता किया जा रहा है, नियंत्रक एवं महालेखा परीक्षक (सीएजी) पर हमला किया जा रहा है, सीबीआई का दुरुपयोग किया जा रहा है और अब जिस तरह से इसमें महान्यायवादी कार्यालय का भी नाम आ रहा है
 यह निश्चित तौर पर बेहद दुखद है
 भारतीय कम्युनिस्ट पार्टी (भाकपा) के नेता डी. राजा ने भी कहा कि प्रधानमंत्री को निश्चित तौर पर जिम्मेदारी लेनी चाहिए
 उन्होंने कहा कि केंद्रीय कानून मंत्री अश्विनी कुमार ने जिस तरह कोयला ब्लॉक आवंटन पर सीबीआई की रिपोर्ट अदालत में पेश किए जाने से पहले मंगाकर देखी, उसे उचित नहीं ठहराया जा सकता
 सीबीआई ने पिछले सप्ताह सर्वोच्च न्यायालय में दायर हलफनामे में कहा था कि उसने कोयला ब्लॉक आवंटन पर आठ मार्च की प्रगति रिपोर्ट अश्विनी कुमार तथा प्रधानमंत्री कार्यालय के एक वरिष्ठ अधिकारी से साझा की थी
कोयला घोटाले की कालिख ने यूपीए सरकार की मुसिबतें और बढ़ा दी है
 कोल ब्लाक आंवटन के मामले में हुई कथित धांधली में सीबीआई की स्टेटेस रिपोर्ट पर आज सुप्रीम कोर्ट मं सुनवाई होगी
 अपनी सुनवाई को दौरान कोर्ट इस बात को तय करेगा कि कि जांच एजेंसी की ओर स्टेटस रिपोर्ट दाखिल करने से पहले उसे कानून मंत्री, कोयला मंत्रालय और प्रधानमंत्री कार्यालय से साझा करना सही है या गलत
 सुप्रीम कोर्ट को सीबीआई ने बताया था कि जांच रिपोर्ट में बदलाव किए गए थे और दो स्तर पर रिपोर्ट बदली गई थी
 सुप्रीम कोर्ट में आज की ये सुनवाई कानून मंत्री अश्वनी कुमार के लिए परेशानी का सबब बन सकता है
 सूत्रों के मुताबिक सीबीआई ने कोयला घोटाला मामले में सुप्रीम कोर्ट में अपनी रिपोर्ट के दो वर्जन सौंपे थे
 दूसरे वर्जन में तमाम बदलाव साफ नजर आ रहे हैं
 ऐसे में अश्वनी कुमार की मुश्किलें बढ़ना तय माना जा रहा है
 26 अप्रैल को सुप्रीम कोर्ट में दाखिल हलफनामे में सीबीआई के डॉयरेक्टर रंजीत सिन्हा ने माना है कि उन्होंने रिपोर्ट को कानून मंत्रालय, कोयला मंत्रालय और पीएमओ कार्यलाय से साझा किया था
 ऐसे में सुप्रीम कोर्ट में आज की सुनवाई न केवल कानून मंत्री की ब्लकि पीएम के लिए भी परेशानी की सबब बन सकती है
 गौरतलब है कि विपक्षी पार्टी पहले से ही इस मुद्दे पर कानून मंत्री अश्विनी कुमार के इस्तीफे की मांग कर रही है और सरकार को मालूम है कि अगर सुप्रीम कोर्ट की ओर से कोई तीखी टिप्पणी की जाती है तो उसके सामने नई मुसीबत आ जाएगी
प्रधानमंत्री मनमोहन सिंह ने शनिवार को कानून मंत्री अश्वनी कुमार के इस्तीफे की मांग को खारिज कर दिया
 प्रधानमंत्री का यह बयान विपक्ष द्वारा कानून मंत्री का इस्तीफा मांगने के दूसरे दिन आया है
 विपक्षी दलों ने शुक्रवार को केंद्रीय जांच ब्यूरो (सीबीआई) की कोयला घोटाले से सम्बंधित जांच रिपोर्ट के मसौदे में सुधार करने पर कानून मंत्री के इस्तीफे की मांग की थी, जबकि यह रिपोर्ट सिर्फ सर्वोच्च न्यायालय के समक्ष प्रस्तुत करने के लिए है
 राष्ट्रपति भवन में रक्षा अलंकरण कार्यक्रम के दौरान उन्होंने पत्रकारों से कहा, कानून मंत्री के इस्तीफे का सवाल नहीं उठता
 मामला विचाराधीन है
 संसद में इस मामले पर विपक्ष के हंगामा किए जाने पर अप्रसन्नता जाहिर करते हुए उन्होंने कहा, विपक्ष को संसद में कार्यवाही चलाने देना चाहिए
 बोले मनमोहन, कानून मंत्री के इस्‍तीफे का सवाल नहीं उठता हम व्यवस्था का मजाक उड़ा रहे हैं
 पूरी दुनिया हम पर हंस रही है
 उन्होंने लद्दाख में चीनी सेना के घुसपैठ के मसले पर कहा, हमारे पास एक योजना है, हम इस स्थिति पर ज्यादा तूल नहीं देना चाहते
 मालूम हो इससे पहले कांग्रेस सुप्रीमो सोनिया गांधी ने भी साफ कह दिया है कि कानून मंत्री अश्‍वनी कुमार के इस्‍ताफा देने का सवाल ही नहीं उठता है
संसदीय कार्य मंत्री कमलनाथ ने शुक्रवार को कहा कि कानून मंत्री अश्वनी कुमार के इस्तीफे का प्रश्न ही नहीं उठता
 केंद्रीय जांच ब्यूरो द्वारा कोयला ब्लॉक आवंटन मामले की जांच रिपोर्ट को सर्वोच्च न्यायालय के सम्मुख पेश करने से पहले कानून मंत्री से साझा किए जाने के मामले पर भारतीय जनता पार्टी (भाजपा) और वामदलों ने कानून मंत्री के इस्तीफे की मांग की थी
 इसी मांग के जवाब में कमलनाथ यह बयान आया है
 कमलनाथ ने पत्रकारों से कहा, सीबीआई के निदेशक ने स्पष्ट कहा है कि कानून मंत्री को जांच का मसौदा रिपोर्ट ही दिखाया गया है, न कि अंतिम रिपोर्ट
 उनके (अश्वनी कुमार) इस्तीफे का सवाल ही नहीं उठता
 सीबीआई ने शुक्रवार को सर्वोच्च न्यायालय को बताया कि कोयला ब्लॉक आवंटन मामले में अपनी जांच रिपोर्ट के आठ मार्च को तैयार मसौदा रिपोर्ट को ही कानून मंत्री और प्रधानमंत्री कार्यालय के वरिष्ठ अधिकारी के साथ साझा किया था
 कमलनाथ ने कहा, इस रिपोर्ट में मुख्य सवाल जांच सामग्री का है, जिसमें से अधिकांश कोयला मंत्रालय, प्रधानमंत्री कार्यालय और कानून मंत्रालय द्वारा उपलब्ध करवाया गया
 सीबीआई ने सामग्री इकट्ठी की और अंतिम रिपोर्ट तैयार की
 सीबीआई द्वारा तैयार अंतिम रिपोर्ट को किसी भी राजनीतिक प्रतिनिधि ने नहीं देखा है
 सर्वोच्च न्यायालय में शपथपत्र प्रस्तुत कर सीबीआई ने शुक्रवार को खुलासा किया, राजनीतिक प्रतिनिधियों के आलावा इस रिपोर्ट को प्रधानमंत्री कार्यालय और कोयला मंत्रालय के एक-एक संयुक्त सचिव के साथ भी साझा किया गया है, क्योंकि उन्होंने इसकी इच्छा जाहिर की थी
 सीबीआई के निदेशक रंजीत सिंह ने हालांकि सर्वोच्च न्यायालय को बताया कि सीबीआई द्वारा 26 अप्रैल को तैयार रिपोर्ट में खुद उन्होंने सुधार किए हैं, और राजनीतिक प्रतिनिधियों सहित किसी से भी साझा नहीं किया है
समाजवादी पार्टी (सपा) के अध्यक्ष मुलायम सिंह यादव ने मंगलवार को कहा कि उनकी पार्टी ऐसा नहीं मानती कि केंद्र की कांग्रेस नेतृत्व वाली सरकार ने कोयला ब्लॉक आवंटन घोटाले से सम्बंधित केंद्रीय जांच ब्यूरो (सीबीआई) की रपट में किसी तरह का हस्तक्षेप किया है
 संवाददाताओं द्वारा यह पूछे जाने पर कि क्या उन्हें लगता है कि केंद्र की संयुक्त प्रगतिशील गठबंधन (संप्रग) सरकार ने कोयला ब्लॉक आवंटन पर सीबीआई की रिपोर्ट में हस्तक्षेप किया, मुलायम ने संसद भवन के बाहर संवाददाताताओं से कहा, हम ऐसा नहीं मानते, लेकिन हमारा मानना है कि सरकार को इस पर स्पष्टीकरण देना चाहिए
 सपा अध्यक्ष ने यह भी कहा कि देश जिन मुद्दों का सामना कर रहा है, उनमें कोयला ब्लॉक आवंटन घोटाला बहुत महत्वपूर्ण मुद्दा नहीं है
 उन्होंने कहा, चीन ने सीमा से सटी हमारी 12 किलोमीटर की भूमि हथिया ली है, यह अधिक गंभीर मुद्दा है
 मीडिया इसे नजरअंदाज क्यों कर रहा है? वहीं दूसरी तरफ उत्तर प्रदेश के मुख्यमंत्री अखिलेश यादव ने सोमवार को कांग्रेस और भारतीय जनता पार्टी (भाजपा) पर अपने वादों पर खरा न उतरने का आरोप लगाते हुए राष्ट्रीय स्तर पर तीसरे मोर्चे का आह्वान किया
 अखिलेश ने पत्रकारों से कहा, "सपा का मत है कि राष्ट्रीय स्तर पर एक तीसरे मोर्चे का गठन होना चाहिए
 कांग्रेस और भाजपा की नीतियां गरीबों के लिए नहीं हैं
" अखिलेश ने कहा कि दोनों पार्टियां और उनके घटक दल अपना वादा पूरा करने में असफल रहे हैं और इस समय एक वैकल्पिक राजनीतिक गठबंधन के लिए सुनहरा अवसर है
कोयला आवंटन घोटाले में जांच कर रही संसदीय समिति की रिपोर्ट के अनुसार कोयला आवंटन में भारी अनियमितताएं बरती गयी
 आवंटन के लिए बोलियां लगाने वाली कंपनियों के दस्‍तावेज भी पूरे नहीं थे
 इस रिपोर्ट में समिति ने यूपीए और एनडीए दोनों को ही जिम्‍मेदार ठहराया है
 रिपोर्ट में बताया गया है कि 1993 से 2008 के बीच जितने आवंटन किये गये वो ज्‍यादातर आधिकारिक नहीं थे और इनमे पारदर्शिता की भी कमी थी
 रिपोर्ट ने कहा गया है कि अभी जिन खानों में कोयले का खनन प्रारम्‍भ नहीं हुआ है, उनका आवंटन रद्द कर दिया जाय और कहा गया है कि इसमें शामिल रहे लोगों के खिलाफ जांच की जाय क्‍योंकि आवंटन की प्रक्रिया अवैध है
 गौरतलब है कि पिछले दिनों यूपीए सरकार पर यह आरोप भी लगाये गये थे कि उसने मामले की जांच कर रही सीबीआई की रिपोर्ट को सुप्रीम कोर्ट में सौंपने से पहले, रिपोर्ट में कुछ परिवर्तन भी करवाये थे
 जिस पर सीबीआई के पूर्व निदेशक ने कहा था कि हमने रिपोर्ट में परिवर्तन न करने की जितनी कोशश कर सकते थे सब की
 रिपोर्ट के सुप्रीम कोर्ट को सौंपे जाने से पहले प्रधानमंत्री कार्यालय के अधिकारियों और सीबीआई के अधिकारियों की बैठक हुई थी, जिसमें रिपोर्ट को बदलने का सीबीआई पर दबाव डाला गया था
 इस घटना के उजागर होने के बाद विपक्ष ने कानून मंत्री अश्विनी कुमार से इस्‍तीफा देने की मांग की थी
 सीबीआई ने भी यह कहा था कि कोयला ब्‍लॉक हासिल करने के लिए कंपनियों ने अपने झूठे दस्‍तावेज पेश किये थे
 अत: सुप्रीम कोर्ट ने सीबीआई को आदेश दिया था कि जांच रिपोर्ट को सरकार के साथ साझा न किया जाय
यूपीए सरकार की मुसिबतें बढ़ा गई है
 कोल ब्लाक पर शुरु हुआ हंगामा खत्म होने का नाम नहीं ले रहा है
 नए खुलासे मे सरकार की फजीहत कर दी है
 अब एक बार फिर से सरकार की बड़ी फजीहत होने के आसार नजर आ रहे हैं
 एक अंग्रेजी अखबार के मुताबिक सीबीआई निदेशक रंजीत कुमार सिन्हा ने सरकार के दबाव में झुकने से इनकार कर दिया है
 दरअसल एक खुलासे के बाद ये कहा गया था कि सरकार सीबीआई पर दबाव डाल रही है
 सरकार चाहती थी कि सीबीआई सुप्रीम कोर्ट में दायर हलफनामा में ये दलील ले कि वो उनके रिपोर्ट में कानून मंत्री अश्विनी कुमार ने हस्तक्षेप की बात से इंकार कर दे
 कहने का मतलब ये कि सीबीआई कोर्ट में ये कहे कि कोयला घोटाले में दायर जांच रिपोर्ट में कानून मंत्री के कहने पर कोई बदलाव नहीं किया गया है
 सीबीआई निदेशक रंजीत कुमार ने ऐसा करने से इनकार कर दिया है
 इस अखबार के मुताबिक सरकार चाहती थी कि सुप्रीम कोर्ट के सामने रंजीत कुमार इस बात से भी इनकार कर दें कि कोयला घोटाले की स्टेटस रिपोर्ट पर चर्चा के लिए कानून मंत्री ने उन्हें बुलाया था
 लेकिन सीबीआई निदेशक ने साफ किया कि वो झूठा एफिडेविट सुप्रीम कोर्ट को नहीं देंगे
 गौरतलब है कि 12 मार्च को एटॉर्नी जनरल ने सुप्रीम कोर्ट को बताया गया था कि सीबीआई ने अपनी स्टेटस रिपोर्ट सरकार से साझा नहीं की है, ये पूरी तरह गोपनीय है
 हालांकि सरकार की ओर से दिलाए गए भरोसे के बाद भी सुप्रीम कोर्ट ने सीबीआई निदेशक से कहा था कि वो अपनी ओर से एक हलफनामा दायर करें कि उन्होंने खुद ये रिपोर्ट तैयार की है और इसे सरकार से साझा नहीं किया है और आगे भी नहीं करेंगे
कोयला घोटाले को छिपाने का प्रयास कर रही संप्रग पर अब आरोप लग रहे हैं कि सीबीआई द्वारा सुप्रीम कोर्ट को सौंपी गयी कोयला आवंटन घोटाले की स्‍टेटस रिपोर्ट को पीएमओ के अधिकारियों और कानून मंत्री के दबाव में बदला गया है
 इस पर अंग्रेजी अखबार इंडियन एक्‍सप्रेस का कहना है कि रिपोर्ट के सुप्रीम कोर्ट को सौंपने से पहले कानून मंत्री अश्विनी कुमार ने समन देकर सीबीआई डायरेक्‍टर रंजित सिंहा को बुलाया था, जिसके बाद कानून मंत्रालय के अधिकारियों और सीबीआई अधिकारियों की बैठक में रिपोर्ट को बदलने का दबाव डाला गया था
 इस पर बैठक में शामिल एक स‍ीबीआई अधिकारी का कहना है कि रिपोर्ट न बदलने के लिए जितनी आपत्ति की जा सकती थी हमने की लेकिन फिर भी कुछ बदलाव कर ही दिये गये
 वहीं इस पर कानून मंत्री अश्विनी कुमार ने कुछ भी स्‍पष्‍ट नहीं किया है और कहा कि सुप्रीम कोर्ट ने सीबीआई से शपथ पत्र जारी करने के लिए कहा है
 मामले की सुनवाई कर रही जस्टिस आर. एम लोढ़ा, जे चेमलेश्‍वर और मदान बी लोकोर ने सीबीआई निदेशक को शपथ पत्र दाखिल करने का आदेश दिया है जिसमें पूछा गया है कि क्‍या स्‍टेटस रिपोर्ट बदलने के लिए वाकई कोई राजनीतिक दबाव था
 सीबीआई ने अपनी रिपोर्ट आठ मार्च को सुप्रीमकोर्ट को सौंपी थी जिसमें बताया गया है कि कोयला ब्‍लॉक आवंटन में किसी भी तरह की गाइडलाइंस का पालन नहीं किया गया है और अनियमितताएं बरती गई हैं, आवंटन में अपने करीबियों को लाभ पहुंचाने की कोशिश की गई है
 इस पूरे घटनाक्रम पर बीजेपी नेता अरूण जेटली ने कहा है कि सीबीआई पर राजनीतिक दबाव होता है
 जिससे कि स्‍वतंत्र रूप से काम करना मुश्किल हो जाता है अत: इस मामले की जांच एसआईटी से करवाई जानी चाहिए
 वहीं लोकसभा में विपक्ष की नेता सुषमा स्‍वराज ने कानून मंत्री का इस्‍तीफा मांगा है
सर्वोच्च न्यायालय ने कोयला ब्लॉक आवंटन के केंद्र सरकार के फैसले को मंगलवार को मनमाना करार देते हुए कहा कि इसके लिए जो प्रक्रियाएं अपनाई गईं, वे प्रथम दृष्टया कानून-सम्मत नहीं लगतीं
 यदि सही प्रक्रियाओं का अनुपालन नहीं किया गया है तो ये आवंटन रद्द किए जाएंगे
 न्यायालय ने केंद्रीय जांच ब्यूरो (सीबीआई) को भी निर्देश दिया कि वह इस मामले की जांच से संबंधित सूचना 'राजनीतिक कार्यकारियों' (केंद्र सरकार) से साझा न करे
 ज्ञात हो कि नियंत्रक एवं महालेखा परीक्षक (सीएजी) ने अपनी रिपोर्ट में कहा है कि कोयला ब्लॉक आवंटन के लिए उचित प्रक्रिया न अपनाए जाने के कारण सरकारी खजाने को 1.86 लाख करोड़ रुपये का नुकसान हुआ है
न्यायमूर्ति आरएम लोढ़ा की अध्यक्षता वाली सर्वोच्च न्यायालय की पीठ ने कहा, यदि केंद्र सरकार ने कोयला ब्लॉक आवंटन के आवेदकों के साथ दिशा-निर्देशों या प्रक्रियाओं का अनुपालन नहीं किया है और ए, बी, सी को आवंटन कर दिया गया, लेकिन डी, ई, एफ को इससे दूर रखा गया तो पूरा आवंटन रद्द होगा
 न्यायालय ने कहा कि सबसे पहले वह कोयला ब्लॉक आवंटन की वैधता की जांच करेगा और फिर सीबीआई यह देखेगा कि क्या कोयला ब्लॉक के आवंटन में किसी तरह की गड़बड़ी हुई है? न्यायालय ने अधिवक्ता मनोहर लाल शर्मा तथा गैर-सरकारी संगठन कॉमन कॉज की ओर से दायर जनहित याचिका पर सुनवाई करते हुए यह निर्णय दिया
 याचिका में कोयला ब्लॉक आवंटन रद्द करने की मांग की गई थी
 केंद्र सरकार का बचाव करते हुए हालांकि महान्यायवादी जीई वाहनवती ने कहा कि कोयला ब्लॉक आवंटन में सभी नियमों का अनुपालन किया गया और केंद्र सरकार बड़े पैमाने पर आवंटन रद्द करने के पक्ष में नहीं है
कोयला घोटाले की जांच के लिए हर घर में जाऊंगा और लोगों से कहूंगा की वो मांग करे कि कोयले से भी काले इस कोयला घोटाले की हर हालत में निष्पक्ष न्यायिक जांच हो क्योंकि कोयला ने एक बार फिर से देश को कलंकित कर दिया है और कुछ लोगों के चलते जिस देश के लोग दो वक्त की रोटी के लिए तरस रहे हैं वहां अरबों का घोटाला हो रहा है यह कहना है अंहिसावादी अन्ना हजारे का जिन्होंने यह बातें जी न्यूज से खास बातचीत में कहीं
 अन्ना ने साफ आरोप लगाते हुए कहा कि इस घोटाले में सरकार के बड़े नाम शामिल हैं इसलिए वो इस घोटाले की जांच नहीं करा रही है
 उन्होंने जिंदल और विजय दर्डा जैसे कांग्रेसी नेताओं का नाम लेते हुए कहा कि इन सबके खिलाफ सही जांच होनी चाहिए और अगर यह दोषी हैं तो इन्हें सजा भी मिलनी चाहिए, उन्हे जिंदगी भर के लिए जेल की सलाखों के पीछे भेज देना चाहिए
 इस पूरे प्रकरण की निष्पक्ष जांच होनी चाहिए ताकि दूध का दूध और पानी का पानी हो जाये
 अन्ना ने कहा कि आज राजनेताओं का धर्म केवल पैसा हो गया है और उन्हें पैसा कमाने से ही मतलब है देश कहां जा रहा है इस बात से किसी को कोई भी लेना -देना नहीं हैं
 अन्ना ने कहा कि उनकी पूरी नई टीम तैयार है इस बारे में वो अगले महीने की 24 तारीख को विस्तृत जानकारी देंगे
कोल ब्‍लॉक आबंटन को लेकर चल रहे खुलासों के दौर में अब एक नया और सनसनीखेज खुलासा हुआ है
 खुद इस घोटाले की कालिख झेल रहे कांग्रेस सांसद और बड़े उद्योगपति नवीन जिंदल ने इस बार एक स्टिंग ऑपरेशन के जरिये खलमली मचा दी है
 उन्‍होंने आरोप लगाया है कि कोल ब्‍लॉक आबंटन में उनके खिलाफ खबरें रोकने के लिये जी न्‍यूज ने उनसे 100 करोड़ रुपये की पेशकश की थी
प्रेस कांफ्रेंस के माध्‍यम से नवीन जिंदल ने कहा कि कोल ब्‍लॉक मामले में जी न्‍यूज उनके खिलाफ गलत खबर दिखा रहा था
 जिंदल ने कहा कि जब इसके लिये हमने न्‍यूज चैनल से बात की तो मुझसे 20 करोड़ रुपये मांगे गये
 बाद में ये रकम बढ़ाकर 100 करोड़ कर दी गई
 नवीन जिंदल ने जी न्‍यूज के संपादक सुधीर चौधरी और जी बिजनेस के संपादक समीर आहलूवालिया पर आरोप लगाते हुए कहा कि 13, 17 और 19 सितंबर को कंपनी के लोगों के साथ मीटिंग हुई जिसमें उनके करोड़ों की रकम मांगी गई
 नवीन जिंदल ने सबूत के तौर पर प्रेस कांन्फ्रेंस में संपादकों से हुई बातचीत के टेप भी जारी किए
 इन टेपों में नवीन जिंदल और संपादकों के बीच बातचीत होते हुए स्पष्ट दिखाया गया है
 वहीं इस संबंध में चैनल का कहना है कि ये सब जी न्‍यूज को बदनाम करने की साजिश है
 जी न्‍यूज का कहना है कि जिंदल ने चैनल को खरीदने और खबरों को रोकने की कोशिश में नाकाम होने के बाद यह साजिश रची है
 जबकि जिंदल के मुताबिक‍ स्टिंग रोकने के लिए जी न्यूज ने उनसे 100 करोड़ रुपए मांगे गए और पैसे नहीं देन पर बदनाम करने की धमकी दी
 इस बाबत दिल्ली पुलिस में उन्होंने एक केस दर्ज कराया है
 जिंदल ने कांफ्रेंस में कहा कि हम जैसे कई लोग है जिन्‍हें बदनाम किया जा रहा है
 चैनल के बारे में बोलते हुए जिंदल ने कहा कि चैनल का मकसद सच सामने लाना नहीं बल्कि 100 करोड़ रुपये कैसे बनाए जाएं इसपर ध्‍यान था
एक बार फिर से मीडिया और सरकार सवालों के घेरे में हैं
 मंगलवार देर रात भारत के प्रतिष्ठित जी न्यूज और जी बिजनेस के दो वरिष्ठ संपादकों को दिल्ली पुलिस की क्राइम ब्रांच ने अपनी गिरफ्त में ले लिया है
 यह संपादक हैं जी न्यूज के हेड सुधीर चौधरी और जी बिजनेस के हेड समीर आहलूवालिया
 इन दोनों पर कांग्रेस सासंद नवीन जिंदल ने जबरन वसूली और उनके खिलाफ खबरें देने का आरोप लगाया है
 दोनों ही पत्रकारों को आज अदालत में पेश किया जायेगा
 जिंदल ने मुताबिक चैनल ने कोयला आवंटन घोटाले में जबरन उनका नाम खींचा है जब उन्होंने इस बात के खिलाफ बात उठायी तो दोनों संपादकों ने उनसे 100 करोड़ की मांग की, मना करने पर दोनों लोगों ने जिंदल के खिलाफ खबरें दिखाने लग गये
 गौरतलब है कि 25 अक्टूबर 2012 को कोयला ब्लाक आंवटन में नाम आने पर कांग्रेस सांसद और बड़े उद्योगपति नवीन जिंदल ने एक स्टिंग ऑपरेशन के जरिये खलमली मचा दी थी
 जिंदल ने प्रेसवार्ता करके इस स्टिंग ऑप्रेशन को दिखाया था
 नवीन जिंदल ने कहा था कि कोल ब्‍लॉक मामले में जी न्‍यूज उनके खिलाफ गलत खबर दिखा रहा था
 जब इसके लिये हमने न्‍यूज चैनल से बात की तो मुझसे 20 करोड़ रुपये मांगे गये
 बाद में ये रकम बढ़ाकर 100 करोड़ कर दी गई
एक बार फिर से अंहिसावदी अन्ना हजारे ने भ्रष्टाचार के खिलाफ जोरदार आवाज उठायी है
 अन्ना ने कहा कि देश भ्रष्टाचार की वजह से गर्त में जा रहा है
 जी न्यूज चैनल से बातचीत करते हुए अन्ना ने कहा कि सरकार ने देश को घोटालों का तोहफा दे दिया है अभी तक तो हम केवल 2जी को ही बड़ा घोटाला कह रहे थे उससे बड़ा तो कोयला घोटाला है जो कोयले से भी ज्यादा काला है इसलिए इसकी तुरंत जांच होनी चाहिए लेकिन सीबीआई जांच नहीं बल्कि न्यायिक जांच
 अन्ना ने साफ आरोप लगाते हुए कहा कि इस घोटाले में सरकार के बड़े नाम शामिल हैं इसलिए वो इस घोटाले की जांच नहीं करा रही है
 उन्होंने जिंदल और विजय दर्डा जैसे कांग्रेसी नेताओं का नाम लेते हुए कहा कि इन सबके खिलाफ सह जांच होनी चाहिए और अगर यह दोषी हैं तो इन्हें सजा भ मिलनी चाहिए
 अन्ना ने कहा कि आज राजनेताओं का धर्म केवल पैसा हो गया है और उन्हें पैसा कमाने से ही मतलब है देश कहां जा रहा है इस बात से किसी को कोई भी लेना -देना नहीं हैं
 अन्ना ने कहा कि उनकी पूरी नई टीम तैयार है इस बारे में वो अगले महीने की 24 तारीख को विस्तृत जानकारी देंगे
 2जी से लेकर कोलगेट तक घोटालों से घिरी केंद्र सरकार के खिलाफ अब सिर्फ विपक्षी दल ही नहीं बल्कि आम जनता भी हो चुकी है
 वहीं संसद में अल्‍पमत की कगार पर खड़ी केंद्र की नैया ममता बनर्जी कब डुबो दें, कुछ पता नहीं
 ऐसे में वनइंडिया ने जनता से तीन सवाल किये, जिनके जवाब सत्‍ता परिवर्तन की ओर इशारा कर रहे हैं
 सबसे पहले तो देश चाहता है कि मनमोहन सिंह पीएम पद से तुरंत इस्‍तीफा दें
 वनइंडिया के पहले सर्वे में सवाल पूछा गया कि कोयला घोटाले को देखते हुए प्रधानमंत्री इस्‍तीफा दें या नहीं- तो 77.3 लोगों ने जवाब दिया तुरंत दें
 इस पोल में 1346 लोगों ने भाग लिया, जिनमें 1,040 का जवाब था हां तुरंत इस्‍तीफा दें
 वहीं 183 यानी 13.6 फीसदी लोगों ने कहा जांच के बाद और 123 यानी 9.1 फीसदी लोगों ने कहा इस्‍तीफा देने की जरूरत नहीं है
 अगला सवाल पूछा गया देश की सबसे बड़ी जरूरत इस समय क्‍या है- इसमें 81.4 प्रतिशत लोगों ने कहा महंगाई को कम करना, जबकि 10.9 फीसदी लोगों ने अपराध को नियंत्रित करना पहली प्राथमिकता बतायी
 7.7 फीसदी लोग मानते हैं कि शिक्षा का स्‍तर ऊपर उठाना फिलहाल जरूरी है
 हमने तीसरा सवाल रखा कि प्रधानमंत्री पद के लिये सही व्‍यक्ति कौन है? तो जवाब में 72.9 फीसदी लोगों ने नरेंद्र मोदी के नाम पर मुहर लगायी
 वहीं 19.6 फीसदी लोगों ने राहुल गांधी और 7.4 फीसदी ने लाल कृष्‍ण आडवाणी को अपना पीएम उम्‍मीदवार बताया
 इन तीस सर्वेक्षण से यह लगभग साफ हो गया है कि अब देश की जनता नहीं चाहती है कि यूपीए सरकार संसद में बनी रहे
 जनता का मन वर्तमान प्रधानमंत्री से खिन्‍न हो चुका है
अपने भ्रष्टाचार को बचाने के लिए केन्द्र सरकार तरह-तरह के पैतरे अपना रही है
 केन्द्र की कांग्रेस सरकार पर यह आरोप लगाते हुए भाजपा ने कहा है कि कोयला आवंटन घोटाला काण्ड से लोगों का ध्यान हटाने के लिए कांग्रेस ने एफडीआई और डीजल मूल्य वृद्घि जैसे कदम उठाये हैं
 भाजपा के वरिष्ठ नेता और संसद की लोकलेखा समिति के अध्यक्ष डा. मुरली मनोहर जोशी ने कहा कि कांग्रेस सरकार में जो कोयला कारनामा हुआ है उससे ध्यान हटने का सवाल ही नहीं उठता
 उन्होंने कहा कि इस सरकार में बड़े-बड़े घोटाले हुए हैं
 कोयला आवंटन घोटाले, विदेशी पूंजी निवेश एवं डीजल मूल्य वृद्धि जैसे मुद्दों से नहीं हटेगा
 उन्होंने कहा कि अब भाजपा की यह जंग जारी रहेगी और यह तब तक चलती रहेगी जब तक कोयला घोटाले में फंसे मंत्रियों एवं अधिकारियों को दण्डित नहीं किया जाता
 जोशी ने कहा कि भाजपा सरकार को विवश करेगी कि वह एफडीआई के फैसले एवं डीजल मूल्य वृद्धि को सरकार वापस ले
 एफडीआई का विरोध करते हुए भाजपा नेता ने कहा कि खुदरा व्यापार में विदेशी पूंजी निवेश को मंजूरी देकर केन्द्र सरकार ने छोटे किसानों को बडी मुश्किल में डाल दिया है
 उन्होंने कहा कि किसानों का अहित तो किया ही है साथ ही तथा देश के साथ बहुत बड़ा विश्वासघात किया है
 केन्द्र के इस कदम की निन्दा करते हुए भाजपा नेता ने कहा कि देश की अर्थ नीति को नष्ट करने का यह बहुत ही निचले दर्जे का प्रयास है
 उन्होंने कहा कि बहुराष्ट्रीय क पनियों के प्रवेश से सबसे ज्यादा नुकसान किसानों का होगा क्योंकि विदेशी क पनियां 80 प्रतिशत से ज्यादा व्यवसाय अनाज का करती हैं
 ऐसे में देश में किसानों की स्थिति क्या होगी, इसका अन्दाजा इसी से लगाया जा सकता है कि इस हालत में किसान खेती छोडऩे को मजबूर होगा
महंगाई को लेकर पूरे देश विरोध विरोध झेल रही सरकार को आज कोल ब्‍लॉक आवंटन मामले में सुप्रीम कोर्ट के भी सवाल झेलने पड़े
 एक‍ जनहित याचिका पर सुनवाई करते हुए सुप्रीम कोर्ट ने सरकार से पूछा कि क्‍या साल 2006 से लेकर 2009 के बीच आवंटित हुण्‍ 193 कोल खादानों की आवंटन की प्रक्रिया सही थी
 मालूम हो कि सुप्रीम कोर्ट मे पेश किये गये जनहित याचिका में कहा गया था कि जिन 193 कोल आवंटन हुए उनमें नियमों को ताक पर रखा गया और जमकर धांधली हुई
 सुप्रीम कोर्ट ने इस याचिका पर विचार करते हुए सरकार को नाटिस जारी किया है और पूछा है कि क्‍या इसमें सरकार की नीति या गाइडलाइन का पालन किया गया? सुप्रीम कोर्ट ने सरकार को 8 हफ्तों को समय दिया है और जवाब मांगा है
 सुप्रीम कोर्ट के जज आर एन लोढ़ा ने ऑबजर्वेशन किया है जिसमें सरकार से पूछा गया कि कोल ब्लॉक के ज्यादातार आवंटन नेताओं या उनके रिश्तेदारों को ही हुई हैं, क्या यह महज इत्तेफाक है? इसके साथ ही देश की सर्वोच्च अदालत ने संसद के भीतर इस मामले पर चल रही कार्यवाही में हस्क्षेप से इनकार कर दिया जिसमें पीएसी की जांच प्रक्रिया शामिल है
 सुनवाई के दौरान सॉलिसिटर जनरल रोहिंटन नरीमन ने कोर्ट में बताया कि सीबीआई इस मामले की जांच कर रही है लेकिन सुप्रीम कोर्ट ने कहा कि जांच के बिंदु बाद का विषय है
 सुप्रीम कोर्ट ने पहले यह जानना चाहा कि सरकार ने जो गाइडलाइन बनाई है यह आवंटन उन नियमों के मुताबिक हुआ या नहीं? मालूम हो कि दूसरी तरफ कोयला मंत्री श्रीप्रकाश जयसवाल ने कहा है कि कुछ और कोल ब्लॉक आवंटन को रद्द किया जा सकता है
 सरकार की नजर 21 कोल ब्लॉक्स पर है जो कि संदेह के घेरे में है
कोयला ब्‍लॉक आवंटन मामले की जांच के लिए बनी अंतर मंत्रालयी समूह (आईएमजी) ने चार कंपनियों के ब्‍लॉक आवंटन रद्द करने की सिफारिश की है
 इसके साथ ही तीन अन्‍य कंपनियों की बैंक गारंटी जब्‍त करने की भी सिफारिश आईएमजी ने की है
 आईएमजी ने एक कंपनी को बैंक गारंटी जमा करने के लिए कहा है
 जांच में पाया गया है कि इन कंपनियों ने तय समय के अंदर काम शुरू नहीं किया है
 मंत्रालय के सूत्रों के अनुसार बुधवार को 8 मामलों की समीक्षा की गई थी, जिसमें से 4 का आवंटन रद्द करने की सिफारिश की जा रही है
 इसमें से 2 खदानें निजी फर्म फील्‍ड माइनिंग ऐंड इस्‍पात को आवंटित हैं
 फील्‍ड माइनिंग सहित 58 कंपनियों को कारण बताओं नोटिस भी दिया गया है
 कोयला खदानों के आवंटन के बाद शुरू हुए विवादों के बाद आईएमजी की यह पहली सिफारिश है
 इस समूह के बारे में कोयला केंद्रीय मंत्री श्रीप्रकाश जायसवाल ने कहा ऐसी उम्‍मीद है कि मंत्रालयी समूह 17 सितंबर तक अपनी पहले रिपोर्ट पेश कर देगा
 पहली रिपोर्ट के लिए 15 सितंबर की तारीख तय की गई थी
 गौरतलब है कि इस मामले पर पूरा मानसून सत्र विपक्ष के हंगामे की भेंट चढ़ गया था
 इस मामले में श्रीप्रकाश जायसवाल पर भी आरोप लगा था कि उन्‍होंने अपने रिश्‍तेदारों को कोयला ब्‍लॉक आवंटित किए
 समाजवादी पार्टी के वरिष्‍ठ नेता रामगोपाल यादव ने श्रीप्रकाश जायसवाल पर आरोप लगाया था कि उन्‍होंने पद का दुरूपयोग कर गलत तरीके से कोल ब्‍लॉक आवंटन किया था
 उन्‍होंने कहा था कि जायसवाल ने एक घंटे में 3 कोल ब्‍लॉक आवंटित किए थे
 इसका खंडन करते हुए जायसवाल ने कहा था कि मैंने किसी की सिफारिश पर कोयला आवंटन किया हो, तो वह मुझे दिखाएं
कोयला ब्‍लॉक आवंटन मामले पर केंद्रीय कोयला मंत्री श्रीप्रकाश जायसवाल ने अपने ऊपर लगे आरोपों का खंडन करते हुए कहा कि भाजपा द्वारा लगाए गए आरोप बेबुनियाद हैं
 उन्‍होंने कहा कि इसके आवंटन पर पूरी तरह से पारदर्शिता बरती गई है
 भाजपा इस मामले पर भ्रम की राजनीति कर रही है, और मेरे बारे में अफवाह फैला रही है
 जायसवाल ने भाजपा नेता रविशंकर प्रसाद पर निशाना साधते हुए कहा कि अगर मैंने किसी की सिफारिश पर कोयला आवंटन किया हो, तो वह मुझे दिखाएं
 रविशंकर प्रसाद मेरे बारे में अफवाह फैला रहे हैं, और मैं उन्‍हें आरोप साबित करने की चुनौती देता हूं
 मैंने अपने कार्यकाल में कोई भी कोल ब्‍लॉक आवंटित नहीं किया
 उन्‍होंने कहा कि सन 1993 से 2009 तक कुल 195 कोल ब्‍लॉक आवंटन किए गए, एनडीए के शासन काल में कुल 32 कोल ब्‍लाक आवंटित किए गए और सन 2009 के बाद कोई भी कोल ब्‍लाक आवंटित नहीं किया गया
 उन्‍होंने सफाई देते हुए कहा कि अगर 2009 के बाद कोई आवंटन ही नहीं हुआ, तो मैंने कैसे आवंटित किया
 जायसवाल ने इस मामले पर कहा कि किसी मनोज कुमार को मेरा रिश्‍तेदार बताया जा रहा है, जिसके आधार पर आरोप लगाए जा रहे हैं
 मनोज कुमार जायसवाल को कई कोल ब्‍लॉक आवंटित हुए हैं
 उन्‍होंने कहा कि जिस समय मैं गृह राज्‍य मंत्री था, उस समय की कोई सिफारिश हो, तो कृपया मेरे सामने लाई जाए
 इससे पहले समाजवादी पार्टी के वरिष्‍ठ नेता रामगोपाल यादव ने श्रीप्रकाश जायसवाल पर आरोप लगाया था कि उन्‍होंने पद का दुरूपयोग कर गलत तरीके से कोल ब्‍लॉक आवंटन किया था
 यादव ने एक टीवी चैनल से बातचीत के दौरान कहा था कि जायसवाल ने मंत्री बनते ही एक घंटे के अंदर 3 कोल ब्‍लॉक आवंटित किए थे
 जायसवाल ने 19 जनवरी को कोयला मंत्रालय की कमान संभाली थी
कोल ब्‍लॉक आवंटन में फंसे कांग्रेसी सांसद नवीन जिंदल पर मीडिया से बदसलूकी करने का आरोप लगा है
 जिंदल पर आरोप है कि कोल ब्‍लॉक आवंटन के मामले में सवाल पूछे जाने पर उन्‍होंने एक न्‍यूज चैनल के कैमरामैन को धक्‍का दे दिया
 प्राप्‍त जानकारी के अनुसार 'जी बिजनेस' के संवाददाता ने जिंदल से इन आरोपों के बारे में उनका पक्ष जानना चाहा
 लेकिन जिंदल सवाल का जवाब देने के बजाय पत्रकार पर ही भड़क गए
 सवाल पूछे जाने पर पहले उन्‍होंने कहा कि वह अभी एक प्रोग्राम में जा रहे हैं फिर उन्‍होंने पत्रकार से पूछा कि वह किस चैनल से आया है
 पत्रकार ने जैसे ही यह कहा कि वह जी न्‍यूज से जुडा है जिंदल अपना आपा खो बैठे और खरी-खोटी सुनाते हुए आगे बढ़ गये
 उन्‍होंने कहा, 'जी चैनल बकवास खबरें दिखा रहा है
' इसके बाद जिंदल ऑडिटोरियम की तरफ बढ़े और वहां मौजूद एक शख्‍स से मुस्‍कुरा कर हाथ भी मिलाए
 टीवी चैनल के पत्रकार ने जिंदल का पीछा नहीं छोड़ा
 दोबारा सवाल किए जाने पर जिंदल का गुस्‍सा बढ़ गया
 उन्‍होंने कैमरामैन को धक्‍का देते हुए कहा, 'यह क्‍या बदतमीजी है
 बंद करो यह सब
 इन्‍हें किसने यहां घुसने की इजाजत दी
' चैनल का दावा है कि जिंदल के धक्‍का देने से उसके कैमरे का लेंस क्षतिग्रस्‍त हो गया
 कोयला मंत्री श्रीप्रकाश जायसवाल ने कहा है कि अगर शिकायत हुई तो जिंदल गुप के खिलाफ जांच की जाएगी
 जेडी(यू) अध्‍यक्ष शरद यादव ने कोल ब्‍लॉक आवंटन में आरोपियों को पार्टी से ही निकाल देने की मांग की है
 उन्‍होंने कहा, 'मैं कांग्रेस और अन्‍य पार्टियों से अपील करता हूं कि यदि उनकी पार्टी के लोग आरोपी हैं तो उनके खिलाफ कार्रवाई की जा सकती है
' कोल ब्‍लॉक आवंटन में गड़बड़ी की जांच करे इंटर मिनिस्‍ट्रियल ग्रुप (आईएमजी) की रिपोर्ट में देरी हो रही है
 ग्रुप को अपनी रिपोर्ट सोमवार को ही सौंप देनी थी लेकिन ऐसा नहीं हो सका
 अब 12 सितंबर को फिर से आईएमजी की बैठक होगी
प्रधानमंत्री मनमोहन सिंह ने सीएजी की रिपोर्ट पर विपक्ष द्वारा किए गए हमलावर रूख की कड़ी आलोचना की है
 पीएम ने विपक्ष पर निशाना साधते हुए कहा कि कोयला आवंटन से जुड़ी कैग की रिपोर्ट पर संसद में चर्चा होनी चाहिए
 कोयला घोटाले को लेकर संसद में चले हंगामे की बलि मानसून सत्र चढ़ गया
 विपक्ष द्वारा ऐसा करना लोकतंत्र के लिए घातक है
 प्रधानमंत्री ने लोकतंत्र की याद दिलाते हुए कहा कि हम किस दिशा में बढ़ रहे है, क्‍या यही लोकतंत्र के लिए सही है? विपक्ष को संसद का सम्‍मान करना चाहिए
 अगर रिपोर्ट पर संसद में चर्चा होती, तो कुछ हल जरूर निकलता
 इस समय देश की आर्थिक स्थिति पर चर्चा होनी चाहिए थी
 उन्‍होंने कहा कि हम संसद में कोयला आवंटन मामले पर बहस करना चाहते थे, लेकिन विपक्ष अपना जोर कार्यवाही स्‍थगित करने में लगाता रहा
 उन्‍होंने कहा कि आज भारत सांप्रदायिकता, क्षेत्रीय और नस्‍लीय तनाव, आतंकवाद आदि समस्‍याओं से जूझ रहे है
 दुनिया मंत्री की गिरफ्त में आ रही है, और भारत का उसपर कोई ध्‍यान नहीं है
 उन्‍होंने कहा कि भाजपा ने लोकतंत्र को पूरी तरह से नकार दिया है
 प्रधानमंत्री ने यह भी उम्मीद जताई की संसद के अगले सत्र में कामकाज सुचारु रूप से चल सकेगा
 मनमोहन ने कहा कि हम कैग जैसी संस्‍था का बहुत सम्‍मान करते है, लेकिन अगर हम इस संस्‍था का सम्‍मान करते हैं, तो हमें इसके निष्‍कर्षों पर लोक लेखा समिति पर चर्चा होनी चाहिए, जिसके लिए हम हमेशा से ही तैयार थे
 गौरतलब है कि भाजपा ने पीएम का इस्‍तीफा, आवंटन पर निष्‍पक्ष जांच कराने की मांग को लेकर संसद में 13 दिन जमकर हंगामा हुआ
कोयला ब्‍लॉक आवंटन घोटाले की जांच कर रही सीबीआई तीन राज्‍यों के मुख्‍यमंत्रियों से पूछ-ताछ कर सकती है
 अंग्रेजी अखबार हिंदुस्‍तान टाइम्‍स ने अपने सीबीआई सूत्रों के अनुसार बताया कि सीबीआई छत्‍तीसगढ़ के मुख्‍यमंत्री रमन सिंह, झारखंड के मुख्‍यमंत्री अर्जुन मुंडा और उड़ीसा के मुख्‍यमंत्री नवीन पटनायक के साथ पूछताछ कर सकती है
 इसके साथ ही झारखंड के दो पूर्व मुख्‍यमंत्री मधु कोड़ा, शिबू सोरेन के साथ भी पूछताछ कर सकती है
 तीनों राज्‍यों में कोयला आवंटन किया गया था इसी सिलसिले में मुख्‍यमंत्रियों से पूछताछ की आशंका है
 सीबीआई सूत्रों ने बताया कि अधिकतर कोयला आवंटन राज्‍य सरकारों की सिफारिश पर ही किया गया
 इसको देखते हुए ऐसे कयास लगाए जा रहे हैं
 ऐसा भी बताया गया है कि ऐसी कंपनियों को भी कोयला ब्‍लॉक का आवंटन किया गया जिन्‍होंने आंवटन के बाद कोई काम नहीं किया
 सीबीआई उन राज्‍यों में तत्‍कालीन समय में तैनात अधिकारियों पर भी पूछताछ कर सकती है
 सीबीआई ऐसा भी पता लागने की कोशीश करेगी कि किसके कहने पर किस कंपनी को खदान आवंटित की गई
 गौरतलब है कि इससे पहले खबर आई थी कि कोयला ब्लॉक हासिल करने के मामले में सीबीआई ने कांग्रेसी सांसद विजय दर्डा, 5 कंपनियों और 17 अन्‍य अधिकारियो के खिलाफ मामला दर्ज की
कोल आवंटन मामले में केंद्र सरकार की मुश्किलें बढ़ती नजर आ रही हैं
 न्‍यूज चैनल आईबीनएन 7 ने इस बात का खुलासा किया है कि कांग्रेस सांसद नवीन जिंदल को एक कोल ब्‍लॉक आवंटन करने के लिये सभी नियमों को ताख पर रख दिया गया
 खास बात यह थी कि कोल ब्‍लॉक पाने के लिये सरकारी नवरत्‍न कंपनी कोल इंडिया लिमिटेड ने पूरी कोशिश की मगर उसे मोजाबंकी जाने को कह दिया गया
 इस पूरे घालमेल के खेल पर टीम अन्‍ना की अहम सदस्‍य किरण बेदी ने सवाल उठाए हैं
 आपको बताते चलें कि इससे पहले विजय दर्डा का नाम कोल आवंटन घोटाले में आ चुका है
 न्‍यूज चैनल आईबीएन 7 के हाथ एक दस्‍तावेज लगे हैं जिसके अनुसार एक और कांग्रेस सांसद का नाम कोल आवंटन में आता दिखाई दे रहा है
 इस दस्‍तावेज के सामने आने के बाद सरकार की मुश्किलें बढ़ गई हैं
 मालूम हो कि नवीन जिंदल कुरुक्षेत्र से कांग्रेस सांसद हैं
 विजय दर्डा के बाद दूसरे कांग्रेसी सांसद जो आने वाले दिनों में सरकार की मुसीबत बढ़ाएंगे
 आईबीएन के पास मौजूद दस्तावेजों के मुताबिक 27 फरवरी 2009 को दो कंपनियों को दो बड़े कोल ब्लॉक का आवंटन किया गया
 दोनों ही कोल ब्लॉक उड़ीसा के हैं
 एक 300 मेगा मीट्रिक टन और दूसरा 1500 मेगा मीट्रिक टन के
 दोनों कोल ब्लॉक को मिलाकर इनकी कीमत 2 लाख करोड़ से ज्यादा होती है
 इन कोल ब्लॉकों में से एक कोल ब्लॉक का आवंटन जिंदल की जिंदल स्टील और पावर कंपनी को किया गया
 ये कोल ब्लॉक था उड़ीसा के अंगुल में तालचर कोलफील्ड ब्लॉक
 इस कोल ब्लॉक का आवंटन 2009 में किया गया
 हैरानी की बात ये है कि इस कोल ब्लॉक का आवंटन केंद्र सरकार द्वारा तय की गई समय सीमा खत्म होने के बाद किया गया
 यानि यहां भी नियमों को ताक पर रखा गया
 आईबीएन7 के पास मौजूद दस्तावेज से ये बात साफ तौर पर जाहिर होती है
 खास बात ये है कि कांग्रेस सांसद जिंदल की कंपनी को हजारों करोड़ रुपये का कोल ब्लॉक उस समय आवंटित की गई जब भारत सरकार की नवरत्न कंपनी कोल इंडिया लिमिटेड कोल ब्लॉक पाने की कोशिश कर रही थी
 लेकिन कोल इंडिया लिमिटेड को देश में ही मौजूद कोल ब्लॉक आवंटित करने की जगह उसे अफ्रीकी देश मोजांबिक में जाकर कोल ब्लॉक खोजने के लिए कहा गया
कोल ब्‍लॉक आवंटन मामले पर पूरा मानसून सत्र हंगामे की भेंट चढ़ता नजर आ रहा है
 शुक्रवार को मानसून सत्र के आखिरी दिन लोकसभा और राज्‍यसभा में सरकार के खिलाफ विरोधियों का एक ही सुर 'गद्दी छोड़ो, गद्दी छोड़ो' सुनाई दे रहा है
 भारी हंगामे के कारण संसद फिर अनिश्‍चित काल के लिए स्‍थगित हो गई
 कोयला घोटाले के मामले पर भाजपा समेत एनडीए के सांसद संसद परिसर में धरना दे रहे हैं
 भाजपा ने कहा है कि वह संसद के इस सियासी जंग को सड़कों पर लेकर जाएंगे
 इस समय भाजपा राष्‍ट्रीय अध्‍यक्ष नितिन गडकारी दिवेश गए है, उनके लौटने के बाद सियासी जंग के कार्यक्रम का ऐलान कर दिया जाएगा
 संसद का तीन सप्‍ताह कोयला घोटाले पर हो रहे हंगामे की भेंट चढ़ चुका है
 मानसून सत्र की समाप्ति होते-होते सरकार चौतरफा घिर चुकी है
 कोयला आंवटन पर सरकार की जिद के खिलाफ एनडीए का धरना चल रहा है
 अब तो ऐसा माना जा रहा है कि कोयला घोटाले के रूप में लगी आग अब बुझने वाली नहीं है
 भाजपा और वामदलों ने सड़क पर उतने की रणनीति बना ली है
 शायद विरेधी दली इस कोशीश में है कि कोयला घोटाले पर चल रहा हंगामा लंबे समय तक चले
 भाजपा प्रवक्‍ता प्रकाश जावड़ेकर ने मीडिया से कहा कि कोल ब्‍लॉक आवंटन घोटाले पर निष्‍पक्ष जांच की मांग को ने मामने के विरोध में हम सरकार के खिलाफ प्रदर्शन कर रहे है
 इस धरने में जनता दल (युनाइटेड), शिरोमणि अकाली दल एंव शिवसेना के सांसद शामिल हो रहे हैं
कोल ब्‍लॉक आवंटन घोटाले की जांच कर रही सीबीआई पर छापेमारी को लेकर फिक्सिंग का आरोप लगाया जा रहा है
 टीम अन्‍ना के प्रमुख सदस्‍य अरविंद केजरीवाल ने इस मामले पर कहा कि सीबीआई ने छापा मारने से पहले कंपनियों को सूचना दे दी थी
 उन्‍होंने अपने ट्विटर एकाउंट पर लिखा कि जिन कंपनियों पर आरोप लगे है उन्‍हें 2 दिन पहले ही छापों के बारे में बता दिया गया था
 उनको सूचित कर दिया गया था कि वह सारे दस्‍तावेज हटा ले
 केजरीवाल ने कहा कि उन्‍हें एक ऐसे अधिकारी का मेल मिला है, जिनकी कंपनी पर सीबीआई ने छापे मारे थे
 सीबीआई पर सवाल उठाते हुए कहा कि क्‍या सीबीआई का छापा दिखावा हैं? दूसरी तरफ ऐसी खबर आ रही है कि सीबीआई कोयला आवंटन घोटाले पर अपने जांच का दायरा बढ़ा सकती है
 सीबीआई कुछ अन्‍य कंपनियों पर भी छापे मार सकती है
 ऐसी आंशका जताई जा रही है कि सीबीआई की जांच के दायरे में कई राजनेता भी आ सकते है
 अभी तक जांच के दायरे में केवल एक कांग्रेसी नेता को ही लिया गया है
 कांग्रेसी सांसद विजय दर्डा पर सीबीआई जांच के दौरान कोयला आंवटन घोटाले में शामिल होने का आरोप लगा है
 गौरतलब है कि सीबीआई ने 10 जिलों के 31 ठिकानों पर छापेमारी की, जिसमें पांच कंपनियों के ऊपर मामला भी दर्ज किया गया
 ऐसा बताया जा रहा है कि सीबीआई की छापेमारी अभी भी चालू है
 ऐसी भी खबर है कि कोल ब्‍लॉक पाने के लिए सरकार को सूचना देने के मामले में लगभग 6 कंपनियों के खिलाफ भी कार्रवाई की जा रही है
 सीबीआई कुछ प्रशासनिक अधिकारियों के ऊपर भी शिकंजा कसने की कोशीश में है
कोयला आवंटन घोटाले की जांच कर रही सीबीआई 10 जिलों में लगभग 31 जगहों पर छापेमारी कर रही हैं
 सीबीआई ने आंतरिक जांच के बाद 5 लोगों के खिलाफ प्राथमिकी दर्ज की
 एक कांग्रेसी नेता की कंपनियों पर भी सीबीआई ने छापेमारी की
 सीबीआई ने दिल्‍ली, मुंबई, नागपुर, धनबाद, हैदराबाद, कोलकाता, पटना में छापेमारी की
 सीबीआई द्वारा छापेमारी कुछ अधिकारियों और कंपनी के मालिकों के घर पर भी की जा रही है
 सीबीआई द्वारा दर्ज प्राथमिकी में विनी, आयर एंड स्‍टील, जेएलडी यवतमाल, नवभारत स्‍टील, जेएएस इंफ्रास्‍ट्रकचर और एएमआर कंपनियां है
 इन कंपनियों में से जेएलडी यवतमाल को कांग्रेसी सांसद विजय दर्डा के घर का बताया जा रहा है
 उनसे जुडी अन्‍य दो कंपनियों पर छापा मारा जा रहा है
 ऐसा बताया जा रहा है कि विजय दर्डा और उनके बेटे का जेएएस इंफास्‍ट्रक्‍चर में भी 7 प्रतिशत का शेयर है
 दर्डा ने अपने ऊपर लगे आरोपो पर कहा कि वह किसी भी घोटाले में शामिल नहीं थे
 सीबीआई के घेरे में नागपुर का एक जायसवाल परिवार भी है
 जायसवाल की दो कंपनियों पर भी छापा मारा गया है
 बताया गया कि जायसवाल को 8 कोयला ब्‍लॉक का आवंटन किया गया था
कोयला ब्‍लॉक आवंटन घोटाले को लेकर सीबीआई 10 शहरों के लगभग 31 ठिकानों पर छापेमारी कर रही है
 आवंटन में अनियमितता को लेकर पांच कंपनियों और एक सरकारी अधिकारी के खिलाफ प्राथमिकी दर्ज की गई है
 सीबीआई के प्रवक्‍ता के अनुसार 5 कंपनियों एक अधिकारी के खिलाफ धोखाधड़ी के लिए 5 प्राथमिकी दर्ज की गई है
 प्रवक्‍ता ने बताया कि सीबीआई दिल्‍ली, मुंबई, कोलकाता, धनबाद, हैदराबाद, नागपुर में लगभग 31 ठिकानों पर छापेमारी कर रही है
 शुरूआती जांच के अनुसार सीबीआई को कोयला मंत्रालय के अधिकारियों ने सूचित किया कि कुछ कंपनियों को कारण बताओं नोटिस जारी किया गया है, जिन्‍हें खदानें आवंटित की गई थी
 इन कंपनियों को खनन कार्य में देरी के लिए नोटिस भेजा गया है
 ऐसा भी बताया जा रहा है कि कुछ कंपनियों को सन 2005 में कोयला ब्‍लॉक आवंटन किया गया था, लेकिन अभी तक उन्‍होंने खनन का कार्य आरंभ भी नहीं किया
 सीबीआई इन कंपनियों द्वारा पहले किये गये कामों की भी जांच कर रही है
 झारखंड, छत्‍तीसगढ़ और कर्नाटक में कोयला ब्‍लॉक आवंटन को मुख्‍य रूप से ध्‍यान में रखा गया है
 कोयला ब्‍लॉक आवंटन में बिचौलियों ने भी जमकर पैसा कमाया
 कुछ कंपनियां तो केवल कोयला आवंटन हासिल करने के लिए ही गठित की गई थीं, इन्‍होंने आवंटन ज्‍यादा मुनाफे पर दूसरी कंपनियों को दे दिया था
 इस मामले में सीबीआई कई वरिष्‍ठ अधिकारियों से भी पूछ-ताछ कर रही है
 सीबीआई कोयला ब्‍लॉक आवंटन में कौन-कौन से मुद्दे शामिल है, इसकी भी जांच कर रही है
कोयला ब्‍लॉक आवंटन पर प्रधानमंत्री मनमोहन सिंह के इस्‍तीफे की मांग सोमवार को भी जारी है
 भारी हंगामे के बीच संसद की कार्यवाही शुरू हुई
 इस बीच लोकसभा में तीन अहम बिल पास करा लिए गए, और हंगामे की वजह से लोकसभा की कार्यवाही कल तक के लिए स्‍थगित कर दी गई
 ऐसा बताया जा रहा है कि कल से सीबीआई की टीम छत्‍तीसगढ़ में होगी
 कोयला घोटाले पर अब सीबीआई की जांच तेज हो गई है
 सीबीआई कंपनी अधिकारियों से पूछ-ताछ करेगी
 रायपुर रायगढ़ में सीबीआई पूछ-ताछ करेगी
 कोयला घोटाले पर अब तक की जांच को लेकर सीवीसी को आज सीबीआई् रिपोर्ट देगी
 अब छत्‍तीसगढ़ के मुख्‍यमंत्री रमन सिंह इस मामले में फंसते नजर आ रहे है
 वह चीख-चीखकर कह रहे है कि उन्‍होंने कोयला ब्‍लॉक आवंटन पर किसी के लिए सिफारिश नहीं की
 ऐसा बताया जा रहा है कि रमन सिह ने कोयला आवंटन के समय 34 लोगों के लिए सिफारिश की थी
 भाजपा के भारी विरोध के कारण सोमवार को भी संसद की कार्रवाई 12 बजे तक के लिए स्‍थगित कर दी गई थी
 संसद के दोनों सदनों की कार्यवाही शुरू होते ही भाजपा ने प्रधानमंत्री के इस्‍तीफ की मांग कर नारेबाजी शुरू कर दी, जिसके कारण कार्यवाही स्‍थगित करनी पड़ी
 आशंका है कि अगर कोयला आवंटन की जांच और आवंटन रद्द कर दिया जाएगा तो भाजपा पीएम के इस्‍तीफे की मांग को छोड़ सकती है
 कोयला आवंटन पर बने इंटर-मिनिस्‍टीरियल समूह के लोग आज बैठक करके 60 कोल ब्‍लॉक की स्थिति के बारे में समीक्षा करेंगे
 यह वह कोल ब्‍लॉक है जिनका समय रहते सरकारी और निजी कंपनियां विकास नहीं कर पाई है
 इस समूह की अध्‍यक्षता कोयला विभाग के अतिरिक्‍त सचिव जोहरा चटर्जी कर रहे हैं
 इस मामले पर कोयला मंत्री श्रीप्रकाश जायसवाल ने भी 15 सितंबर तक अपनी रिपोर्ट देने का आदेश दिया है
 कोल घोटाले पर भाजपा ने अब तक मानूसन सत्र चलने नहीं दिया है, अब देखना यह है कि संसद इस मामले पर कब तक स्‍थगित होती रहेगी
समाजवादी पार्टी, वामपंथी पार्टियों तथा तेलुगू देशम पार्टी ने संसद की कार्यवाही सुचारु रूप से चलने देने का आह्वान करते हुए गुरुवार को कहा कि कोयला ब्लॉक आवंटन मामले की जांच सर्वोच्च न्यायालय के न्यायाधीश को करनी चाहिए
 सपा, टीडीपी तथा वामपंथी पार्टियां अपनी मांगों को लेकर शुक्रवार को संसद भवन परिसर में प्रदर्शन करेंगी
 सपा अध्यक्ष मुलायम सिंह यादव ने कहा, ‘कोयला ब्लॉक आवंटन में घोटाला हुआ है
 इसकी जांच होनी चाहिए और दोषियों को सजा दी जानी चाहिए
'अन्य दलों के नेताओं के साथ संवाददाताओं को सम्बोधित करते हुए उन्होंने कहा कि वे कोयला ब्लॉक आवंटन पर नियंत्रक एवं महालेखा परीक्षक (सीएजी) की रिपोर्ट पर चर्चा कराने के लिए संसद की कार्यवाही चलने देने की मांग भी करेंगे
 सपा अध्यक्ष ने कहा कि वह इस संबंध में अन्य दलों से समर्थन हासिल करने के लिए उनसे भी बातचीत करेंगे
 मार्कसवादी कम्युनिस्ट पार्टी (माकपा) के नेता बासुदेव आचार्य ने कहा कि कोयला घोटाला, 2जी स्पेक्ट्रम घोटाले से भी बड़ा है
 प्रधानमंत्री मनमोहन सिंह को इसकी जिम्मेदारी लेनी चाहिए, क्योंकि वर्ष 2004 से 2009 के बीच कोयला मंत्रालय का प्रभार उनके पास था जब अनियमितताएं हुईं
 उन्होंने आरोप लगाया कि इस मुद्दे पर भारतीय जनता पार्टी (भाजपा) तथा कांग्रेस के बीच ‘मैच-फिक्सिंग'है और इसलिए दोनों पार्टियां चर्चा नहीं कराना चाहतीं
 गौरतलब है कि बीजेपी और लेफ्ट जहां इस मोर्चे पर लगातार सरकार और यूपीए को घेरे हुए थे तो मुलायम अब तक उसके साथ ही खड़े दिखाई दे रहे हैं
 जानकार मानते हैं कि मुलायम को कांग्रेस की दोस्ती से यूपी के अंदर अपने भारी समर्थन को खोने का डर है
 इसी वजह से वक्त वक्त पर इस तरह के बयान सामने आते हैं
कोल ब्‍लॉक आवंटन में घोटाले पर संसद का दूसरा हफ्ता भी बली चढ़ता नजर आ रहा है
 अब तक संसद की कार्यवाही हंगामे की भेंट चढ़ती ही नजर आई है
 गुरूवार को भी संसद के 7 दिन भाजपा द्वारा भारी हंगामे के कारण संसद की दोनों सदनों की कार्यवाही स्‍थगित करनी पड़ी
 भाजपा कोयला घोटाले पर प्रधानमंत्री मनमोहन सिंह के इस्‍तीफा देने की मांग पर अड़ी हुई है
 भाजपा मुख्‍य रूप से अपनी तीन शर्तो पर अड़ी हुई है, जिसके कारण लगातार संसद की कार्यवाही हंगामे की भेंट चढ़ती नजर आ रही है
 भाजपा की पहली शर्त प्रधानमंत्री का इस्‍तीफा, दूसरी शर्त उस समय हुए कोल आवंटन को रद्द करना और तीसरी मांग पूरी मामले की निष्‍पक्ष जांच
 कांग्रेस ने भी अब भाजपा के खिलाफ बड़ा रूख अपनाने की ठान ली है
 यूपीए और एनडीए में से कोई भी झुकने के लिए तैयार नहीं है
 दोनों ही दल इस लड़ाई को आगे बढ़ाने के लिए तैयार दिख रहे है
 भाजपा सरकार को घेरने से नहीं चूक रही तो, यूपीए भाजपा की शर्त ठुकराने से नहीं चूक रही
 ऐसा लगता है कि भाजपा के लिए सरकार को घेरने का, और राजनीतिक फायद उठाने का सुनहरा मौका है
 गौरतलब है कि इससे पहले कांग्रेस अध्‍यक्ष सोनिया गांधी ने भाजपा पर वार करते हुए कहा कि राजनीतिक कारणों से संसद में हंगामा और ब्‍लैकमेल करने की कोशीश की जा रही है
 उन्‍होंने पार्टी सांसदों से कहा कि वह डटकर भाजपा सांसदों का सामना करें
 सोनिया ने भाजपा पर आरोप लगाते हुए कहा था कि भाजपा गैर-जिम्‍मेदाराना और अलोकतांत्रिक आचरण अपना रही है
कोल ब्‍लॉक आवंटन को लेकर सियासी जंग जारी है
 प्रधानमंत्री के बयानों की हर तरफ राजनीतिक स्‍तर पर कड़ी आलोचना की जा रही है
 ऐसे में भाजपा प्रधानमंत्री पर निशाना साधते हुए कहा है कि कोयला आवंटन में हुए घोटाले में सरकार और कांग्रेस पार्टी दोनों शामिल हैं
 भाजपा ने मनमोहन सिंह पर आरोप लगाते हुए कहा है कि वह कोयला घोटाले में सीधे तौर पर दोषी है और उन्‍हें इस्‍तीफा दे देना चाहिए
 आज दिल्‍ली में आयोजित एक संयुक्त प्रेस कांफ्रेंस में लोकसभा और राज्यसभा की नेता सुषमा स्वराज व अरूण जेटली ने कोल आवंटन को लेकर बनाई गई सरकारी नीति पर सवाल उठाए
 जेटली ने कहा कि यदि जीडीपी ग्रोथ और बिजली बढ़ाने के लिए कोल ब्लॉक का अधिक आवंटन किया गया तो फिर विकास कहां हुआ? प्रधानमंत्री के इस बयान "हजारो जवाबों से अच्छी है मेरी खामोशी, न जाने कितने सवालों की आबरु रखी" का जवाब देते हुए सुषमा स्‍वराज ने कहा कि "जब आदमी सवालों के जवाब से खुद बेआबरु होने का खतरा रहता है तो आदमी चुप रहता है"
 सुषमा स्‍वराज ने कहा कि कोल ब्लॉक आवंटन का मुनाफा कांग्रेस के खाते में गया और इसके लिये उन्‍हें मोटा माल अलग से मिला था
 सुषमा स्‍वराज ने कहा कि यदि इसकी निष्पक्ष जांच की जाए तो यूपीए सरकार के साथ-साथ कांग्रेस भी कठघरे में होगी
 सुषमा स्‍वाराज ने यूपीए सरकार के दौरान आवंटित किए गए सभी कोल ब्लॉक आवंटन को रद करने की मांग की
 वहीं अरूण जेटली ने कहा कि प्रधानमंत्री ने जिम्मेदारी लेने की बात कही लेकिन दोष दूसरे पर मढ़ दिया
 सच तो यह है कि कोल ब्लॉक बांटने से कोई विकास नहीं हुआ
 बस एक कोयला नीति बनाने में कई साल लगा दिया गया
 यह सरासर आम लोगों के साथ धोखा है
 इससे पहले कोयला ब्लॉक आवंटन में 1.86 लाख करोड़ रुपये नुकसान पर विपक्ष ने संसद में हंगामा जारी रखा
 प्रधानमंत्री के इस्तीफे की मांग कर रहे भाजपा और अन्य दलों के सदस्यों के हंगामे के कारण लोकसभा व राज्यसभा की कार्यवाही मंगलवार तक के लिए स्थगित कर दी गई
कोयले की कालिख पर मचे बवाल के बीच वेदांता समूह ने अप्रत्यक्ष रूप से सभी दलों की कलई खोल दी है
 माइनिंग से संबंधित इस कंपनी ने अपनी सालाना रिपोर्ट में बताया है कि उसने तीन सालों के भीतर विभिन्न राजनीतिक दलों को केवल चंदा के रूप में 28 करोड़ रुपये (56.9 लाख डॉलर) दिया है
 अनिल अग्रवाल के नेतृत्व वाले इस समूह ने बताया कि कंपनी ने वर्ष 2011-12 में राजनीतिक दलों को 20 लाख डॉलर की रकम दी, जबकि वर्ष 2009-10 में 36.6 लाख डॉलर की रकम दी गई थी
 इस साल देश में आम चुनाव हुए थे
 लंदन स्टॉक एक्सचेंज में सूचीबद्ध कंपनी के प्रवक्ता ने एक सवाल के जवाब में कहा कि वर्ष 2003-04 से अब तक समूह ने राजनीतिक दलों को 82.9 लाख डॉलर का चंदा दिया है
 वर्ष 2006-07 और 2008-09 में कंपनी ने इन दलों को कोई चंदा नहीं दिया
 कंपनी ने कहा कि आम चुनाव से पहले कंपनी ने ट्रस्टों के जरिए या सीधे तौर पर राजनीतिक दलों को 20 लाख डॉलर की रकम दी
 कंपनी के निदेशक मंडल का मानना है कि इससे भारत में राजनीतिक प्रक्रिया को मदद देने से लोकतांत्रिक गतिविधियों को मजबूती मिलेगी
 हालांकि कंपनी की ओर से दी गई इस मोटी रकम को लेकर ब्रिटेन स्थित शेयरधारक सलाहकार समूह पर्क ने कंपनी की कड़ी आलोचना की है
 वैसे आपको बता दें कि इस प्रकार की कंपनियां सभी दलों को संतुष्ट करने का प्रयास करती हैं
 चाहे वह भाजपा हो या कांग्रेस या फिर सीपीआई ही क्यों न हो
 ये कंपनियां राजनीतिक लाभ के लिए समय समय पर राजनीतिक दलों को चंदा देती रहती हैं
 एक सूत्र ने बताया कि जो राजनीतिक दल सत्ता में होता है उसे यह कंपनियां सबसे ज्यादा चंदा देती हैं क्योंकि उनसे वह अपनी मुफीद के नियम बनवाकर लाभ लेने की कोशिश करती हैं
राज्‍यसभा में विपक्ष के नेता अरुण जेटली ने आज कहा कि कोयला ब्‍लाकों के आवंटन से हुए नुकसान के लिये प्रधानमंत्री सीधे तौर पर जिम्‍मेदार है इसलिये उन्‍हें पहले अपने पद से इस्‍तीफा देना चाहिए
 संसद में कथित कोयला घोटाले को लेकर लगातार दूसरे दिन हुये हंगामे और दोनो सदनों की कार्यवाही ठप्प रहने के बाद जेटली ने संवाददाताओं से कहा कि कोयला ब्लाक के आवंटन के कारण हुये नुकसान के लिये प्रधानमंत्री खुद दोषी हैं क्योंकि इस दौरान पांच वर्ष तक यह मंत्रालय उनके पास था
 यह ध्यान दिलाने पर कि कुछ भाजपा शासित राज्यों के मुख्यमंत्रियों ने भी कोयला ब्लाकों की नीलामी का विरोध किया था
 जेटली ने कहा कि कोयला देश का प्रमुख खनिज है और यह सीधे राष्ट्रहित से जुडा है
 अगर वर्ष 2005 में कुछ मुख्यमंत्रियों ने नीलामी का विरोध किया भी था तो प्रधानमंत्री को उसे खारिज करने में सात साल क्यों लग गये
 सरकार द्वारा इस मुद्दे पर चर्चा के लिये राजी होने के बारे ध्यान दिलाने पर उन्होंने कहा कि 2-जी स्पेक्ट्रम आवंटन मामले में भी प्रधानमंत्री अप्रत्यक्ष रूप से जिम्मेदार थे लेकिन कोयला ब्लाक घोटाले में तो प्रधानमंत्री सीधे तौर जिम्मेदार है
 प्रधानमंत्री पहले इस्तीफा दे फिर चर्चा हो सकती है
 विपक्ष के हंगामे के कारण संसद के दोनों सदनों में प्रश्नकाल नहीं चल सका
 लोकसभा की कार्यवाही 11 बजे शुरू होते ही दोपहर 12 बजे तक स्थगित कर दी गई
 राज्यसभा की कार्यवाही भी दोपहर 12 बजे तक दो बार स्थगित हुई
 दोपहर कार्यवाही शुरू होने के बाद भी यही स्थिति रही
 प्रधानमंत्री के इस्तीफे की मांग करते हुए भाजपा के सदस्य अध्यक्ष के आसन के समक्ष पहुंच गए
 हंगामे को देखते हुए दोनों सदनों की कार्यवाही दोपहर दो बजे तक के लिए स्थगित करनी पड़ी
 उसके बाद भी दोनों सदनों को कल तक के लिये स्‍थगित कर दिया गया
सीबीआई ने कोयला घोटाला मामले में ताजा एफआईआर दर्ज की है
 इस मामले में देश के 5वें सबसे अमीर उद्योगपति कुमार मंगलम बिड़ला के खिलाफ भी मामला दर्ज किया गया है
 इसके साथ ही सीबीआई ने नाल्को, हिंडाल्को और एक पूर्व कोयला सचिव समेत 14 एफआईआर दर्ज की है
 हिंडाल्को बिड़ला की ही कंपनी है
 हालांकि, इस मामले में अब तक कुमार मंगलम बिड़ला का पक्ष नहीं मिला है
सीबीआई सूत्रों से मिली जानकारी के मुताबिक, पूर्व कोयला सचिव पी.सी. पारिख पर भी नया मामला दर्ज किया गया है
 इस संबंध में हैदराबाद, कोलकाता, मुंबई और दिल्‍ली में छापेमारी जारी है
गौरतलब है कि कोयला घोटाले में सीबीआई ने यह 14वीं एफआईआर दर्ज की है
सुप्रीम कोर्ट की निगरानी में चल रही कोयला घोटाले की सीबीआई जांच के लपेटे में क्या प्रधानमंत्री मनमोहन सिंह भी आ सकते हैं? इस सवाल को तब और बल मिला जब कोयला घोटाले में आदित्य बिड़ला ग्रुप (2,50,000 करोड़) के चेयरमैन कुमार मंगलम बिड़ला और पूर्व कोयला सचिव पी.सी. पारेख के खिलाफ दायर एफआईआर में एक सक्षम अधिकारी (कॉम्पिटेंट अथॉरिटी) का जिक्र सामने आया
सवाल गर्म है कि सीबीआई जिस शख्स को सारे महत्वपूर्ण फैसलों के पीछे बता रही है आखिर वह सक्षम अधिकारी है कौन? न्यूज चैनल एनडीटीवी ने बिड़ला और पारेख पर दर्ज एफआईआर की कॉपी के हवाले से बताया है कि कोल ब्लॉक आवंटन में एक सक्षम अधिकारी अहम फैसलों को बदलता था
 गौरतलब है कि तब प्रधानमंत्री मनमोहन सिंह के पास ही कोयला मंत्रालय की जिम्मेदारी थी
 सीबीआई इस पर फिलहाल कुछ भी कहने से बच रही है
 दूसरी तरफ प्रधानमंत्री कार्यालय का कहना है कि इस मामले में कुछ भी छुपाया नहीं जा रहा है
पूर्व कोयला सचिव पी. सी. पारेख ने कहा कि हिंडाल्को को तालाबीरा−2 कोल ब्लॉक देने में कोई गड़बडी नहीं हुई है
 अगर गड़बड़ी है तो प्रधानमंत्री भी जिम्मेदार हैं
 पारेख ने एफआईआर के बाद कहा था कि उन्होंने कुछ भी गलत नहीं किया है
 तब प्रधानमंत्री के हिस्से में ही कोयला मंत्रालय था और अंतिम फैसला वही लेते थे
 ऐसे में दिलचस्प मामला यह है कि सीबीआई की एफआईआर में प्रधानमंत्री या उनके दफ्तर का नाम नहीं है
सीबीआई का कहना है कि पीसी पारेख ने फैसला बदला दूसरी तरफ एफआईआर में एक सक्षम अधिकारी का जिक्र है, जिसने फैसला बदलने को मंज़ूरी दी
 एफआईआर के मुताबिक महानदी कोलफील्ड्स लिमिटेड और नेवेलि लिग्नाइट कार्पोरेशन को तालाबीरा−2 और तालाबीरा−3 कोल ब्लॉक आवंटित किए जाने की सिफारिश और कुछ दिशा निर्देशों में संशोधन प्रस्तावों को सक्षम अधिकारी के सामने रखा गया
 इसने दिशा निर्देशों में प्रस्तावित बदलावों को मंजूरी दी और निर्देश दिया कि संशोधित दिशा निर्देशों के तहत 25वीं स्क्रीनिंग कमिटी के मिनट देखें और कोयला सचिव के स्तर पर मंजूर किए जाएं
 इसी के मुताबिक तत्कालीन कोयला सचिव पीसी पारेख ने 16 जून 2005 के अपने नोट के जरिये 15 जुलाई 2005 तक आवंटन पत्र जारी करने का निर्देश दिया
सीबीआई की एफआईआर में सक्षम अधिकारी का जिक्र आगे भी आता है
 सीबीआई जांच से पता चला है कि जब सक्षम अधिकारी द्वारा स्क्रीनिंग कमिटी की सिफारिशों को मंजूरी दी जा रही थी, तभी उसे हिंडाल्को इंडस्ट्रीज लिमिटेड के कुमार मंगलम बिड़ला की ओर से 7 मई 2005 और 17 जून 2005 को लिखी गईं चिट्ठियां मिलीं
 इनमें तालाबीरा−2 कोल ब्लॉक आवंटित किए जाने का अनुरोध किया गया था इसे कोयला मंत्रालय को भेज दिया गया
 एफआईआर के इस हिस्से दो बातें पूरी तरह से साफ हो जाती हैं कि न कोयला सचिव सक्षम अधिकारी हैं और न ही कोयला मंत्रालय
 तब सवाल उठता है कि यह सक्षम अधिकारी कौन है
 सीबीआई इस सवाल का जवाब नहीं देती
 बस इतना कहती है कि प्रधानमंत्री कार्यालय को भी क्लीन चिट नहीं दी गई है
ओडिशा के मुख्यमंत्री नवीन पटनायक ने भी राज्य के तालाबीरा-2 कोल ब्लॉक का आवंटन उद्योगपति कुमार मंगलम बिड़ला की कंपनी हिंडाल्को को किए जाने की सिफारिश की थी
 उन्होंने यह ब्लॉक सरकारी क्षेत्र की नेवेली लिग्नाइट को अलॉट किए जाने के बाद कोयला मंत्री को खत लिखा था, जिसमें हिंडाल्को को अलॉटमेंट न होने पर आपत्ति जताते हुए फिर से अलॉटमेंट की बात कही गई थी
 सीबीआई को मामले की जांच के दौरान यह खत बरामद हुआ है
 सीबीआई के एक अधिकारी ने बताया कि जांच के दौरान नवीन से भी पूछताछ की जा सकती है
 गौरतलब है कि यह कोल ब्लॉक हिंडाल्को को दिए जाने के बाद सीबीआई ने तत्कालीन कोयला सचिव पी.सी. पारेख और बिड़ला के खिलाफ केस दर्ज किया है
कोल ब्लॉक अलॉटमेंट मामले में सुप्रीम कोर्ट में अर्जी दाखिल करके कहा गया है कि सीबीआई ने इस मामले में जो 14 वीं एफआईआर दर्ज की है, उसमें तत्कालीन कोल मिनिस्टर यानी पीएम मनमोहन सिंह का नाम नहीं है और ऐसे में एफआईआर में उनका भी नाम होना चाहिए
 गौरतलब है कि सुप्रीम कोर्ट में पहले से ही कोल ब्लॉक अलॉटमेंट को कैंसल करने की अर्जी दाखिल की जा चुकी है, जिस पर सुनवाई चल रही है
 याचिकाकर्ता एडवोकेट एम. एल. शर्मा के मुताबिक, याचिका में कहा गया है कि मनमोहन सिंह 2005 में कोयला मंत्री थे और उसी वक्त कोल ब्लॉक अलॉटमेंट का फैसला लिया गया था
 याचिका के मुताबिक, 15 अक्टूबर, 2013 को सीबीआई ने एफआईआर दर्ज किया, जिसमें तत्कालीन कोल सेक्रेटरी प्रकाश चंद्र पारेख और अन्य को आरोपी बनाया है
 आवेदन में पारेख के बयान का जिक्र किया गया है, जिसमें पारेख ने 16 अक्टूबर को बयान दिया है कि अलॉटमेंट का फैसला गलत नहीं है और अगर सीबीआई कहती है कि यह साजिश के तहत किया गया है तो तत्कालीन कोल मिनिस्टर यानी पीएम को भी जिम्मेदार बनाया जाए
कोयला घोटाले में उद्योगपति कुमार मंगलम बिड़ला पर एफआईआर के एक दिन बाद सीबीआई ने उनकी कंपनी हिंडाल्को के दिल्ली स्थित दफ्तर पर छापा मारकर 25 करोड़ रुपये कैश बरामद किए हैं
 सूत्रों के मुताबिक कंपनी के अधिकारी इन पैसों का हिसाब नहीं दे पाए हैं
 हिंडाल्को के एक प्रवक्ता ने हालांकि कहा कि इस तरह की नकदी बरामदगी की उन्हें कोई सूचना नहीं है
सीबीआई सूत्रों ने कहा कि पूर्व कोयला सचिव पी.सी. पारेख, आदित्य बिड़ला समूह के चेयरमैन कुमार मंगलम बिड़ला और हिंडाल्को इंडस्ट्रीज के खिलाफ आठ साल पहले तालाबीरा दो और तीन कोयला ब्लॉकों के आवंटन में कथित अनियमितताओं के लिए एफआईआर दर्ज किए जाने के बाद छह स्थानों पर छापेमारी की गई
 यह छापेमारी दिल्ली, मुंबई, हैदराबाद और भुवनेश्वर में की गई
 उन्होंने कहा कि संसद मार्ग में यूको बैंक भवन के चौथे फ्लोर पर स्थित कार्यालय में मारे गए छापे के दौरान टीम को 25 करोड़ रुपये की बेहिसाब नकदी और आपत्तिजनक दस्तावेज मिले
गौरतलब है कि सीबीआई ने कोयला घोटाले में मंगलावर को एफआईआर दर्ज की थी
 इसमें कुमार मंगलम बिड़ला जैसे बड़े नाम शामिल हैं
 सीबीआई दिल्ली, कोलकाता, भुवनेश्वर और मुंबई में कोयला घोटाले के मामले में छापेमारी कर रही है
 बुधवार को इसी कड़ी में दिल्ली का हिंडाल्को का दफ्तर खंगाला गया
सीबीआई अब तक इस मामले में 14 एफआईआर दर्ज कर चुकी है
 इनमें जिंदल स्टील ऐंड पावर के चेयरमैन और जाने-माने उद्योगपति नवीन जिंदल सहित कई नेताओं और ब्यूरोक्रेट्स के नाम हैं
 जांच एजेंसी की एफआईआर में मिनिस्ट्री ऑफ कोल में 2004 से 2005 के बीच सेक्रेटरी रहे पी सी पारेख का भी नाम है
 प्राथमिकी में हिंडाल्को का भी जिक्र है
 यह एवी बिड़ला ग्रुप की कंपनी है, जिसके चेयरमैन कुमार मंगलम बिड़ला है
 इसी हैसियत से उनका नाम एफआईआर में डाला गया है
सीबीआई ने मंगलवार को बताया था कि हिंडाल्को को उड़ीसा में दो कोल ब्लॉक्स दिए गए थे
 इस सिलसिले में मुंबई, दिल्ली, भुवनेश्वर और सिकंदराबाद में जांच एजेंसी की सर्च चल रही थी
 हालांकि बिड़ला ने इकनॉमिक टाइम्स के साथ खास बातचीत में इन आरोपों को बेबुनियाद बताया
 उन्होंने कहा, 'हमने कोल माइंस एलोकेशन में सभी नॉर्म्स का पालन किया है
 सच्चाई तो यह है कि मंजूरी मिलने में देरी के चलते हमारे प्रॉजेक्ट (आदित्य एल्युमीनियम) में देरी हुई
'
कोयला घोटाले में शीर्ष उद्योगपति कुमार मंगलम बिड़ला के खिलाफ एफआइआर दर्ज होने के बाद मामले की आंच प्रधानमंत्री मनमोहन सिंह तक आने के बाद पूरी सरकार उनके बचाव में उतर आई है
 केंद्रीय वाणिज्य व उद्योग मंत्री आनंद शर्मा ने पीएम के फैसले का सम्मान करने की जरूरत बताई है
 वहीं, कोयला मंत्री श्रीप्रकाश जायसवाल ने कहा है कि पीएम को किसी से ईमानदारी का प्रमाणपत्र लेने की जरूरत नहीं है
सीबीआइ ने कोयला ब्लॉक आवंटन के मामले में 14वीं एफआइआर में कुमार मंगलम बिड़ला के खिलाफ मामला दर्ज किया है
 शर्मा ने सीबीआइ के इस कदम को उद्योग जगत के लिए घातक बताया है
 उन्होंने कहा है कि इससे निवेशकों का भरोसा टूटेगा और उद्योग जगत में भय बनेगा
 एक टीवी चैनल से बातचीत में शर्मा ने कहा कि जहां तक विपक्ष द्वारा प्रधानमंत्री से पूछताछ की मांग का सवाल है, किसी भी नीतिगत मसले पर प्रधानमंत्री के फैसले का सम्मान किया जाना चाहिए
 प्रधानमंत्री के समर्थन में पूरी तरह उतरते हुए शर्मा ने कहा कि अगर इसी तरह सरकार के हर फैसले पर सवाल उठते रहे तो मंत्रियों और नौकरशाहों के लिए कोई भी निर्णय करना मुश्किल हो जाएगा
जायसवाल ने विपक्ष को आड़े हाथ लेते हुए कहा कि देश के साथ-साथ पूरी दुनिया में प्रधानमंत्री की साख है
 उन्हें किसी से ईमानदारी का प्रमाणपत्र लेने की जरूरत नहीं है
 पारेख के प्रधानमंत्री पर दोष मढ़ने संबंधी बयान का हवाला देते हुए कहा कि किसी को भी ऐसे बयान देने से बचना चाहिए जिससे अर्थव्यवस्था को नुकसान पहुंचे
 कॉरपोरेट मामलों के मंत्री सचिन पायलट ने कहा कि कोई भी व्यक्ति कानून से ऊपर नहीं है
 गलत काम करने वालों को सजा मिलनी चाहिए
 हालांकि, पायलट का मानना है कि इस तरह का कोई भी कदम तथ्यों की जांच परख के बाद ही उठाया जाना चाहिए, क्योंकि ऐसा कदम कारोबारी जगत के विश्वास को हिला देता है
 उनमें भय और अनिश्चितता पैदा होती है
क्या कोयला घोटाले में प्रधानमंत्री मनमोहन सिंह की भूमिका की भी जांच करवाई जा सकती है
 विपक्ष तो एक अरसे से इसकी मांग करता आ रहा है लेकिन अब यह मुद्दा अदालत के आंगन में भी पहुंच गया है
इस बारे में सुप्रीम कोर्ट में एक पीआईएल दायर की गई है
 एडवोकेट एमएल शर्मा ने कोर्ट में जनहित याचिका दाखिल कर कोल स्कैम में पीएम के रोल की जांच करवाने की मांग की है
 इससे पहले पूर्व कोयला सचिव पीसी पारेख ने भी इस मामले में प्रधानमंत्री को आरोपी बनाने की मांग की थी
 एडवोकेट एमएल शर्मा इससे पहले भी सुप्रीम कोर्ट में कोयला घोटाले से जुड़े मुद्दे उठाते रहे हैं लेकिन इस बार सवाल प्रधानमंत्री का है इसलिए सबकी निगाहें सुप्रीम कोर्ट पर टिकी हैं कि वो इस जनहित याचिका पर क्या रुख अपनाता है
कोलगेट मामले में प्रधानमंत्री मनमोहन सिंह का नाम आने के बाद स्वामी अग्निवेश ने कहा है कि प्रधानमंत्री को खुद सामने आकर सफाई देनी चाहिए
 एक सेमिनार में शिरकत कने रांची पहुंचे स्वामी अग्निवेश ने पारेख के साथ-साथ सीबीआई के वर्तमान निदेशक की भी तारीफ करते हुए पीएम पर निशाना साधा
 स्वामी अग्निवेश ने यह भी कहा कि बिड़ला को भी अपनी स्थिति स्‍पष्‍ट करने से गुरेज नहीं करना चाहिए
 सीबीआई ने लालू को भी जेल मे डाल दिया
 इसका मतलब अब सीबीआई किसी के प्रभाव मे नहीं आयेगी और जांच निष्‍पक्ष हो रही है
कोयला घोटाले में पूर्व कोयला सचिव पर मुकदमा दर्ज करके सीबीआई ने प्रधानमंत्री को नई मुसीबतों की रस्सी में लपेट लिया है. पीसी पारख ने कहा है कि जब सिफारिश करने की वजह से उनपर मुकदमा दर्ज हो सकता है तो उन सिफारिशों को मानने वाले पीएम बेदाग कैसे हैं. हिंडालको को कोल ब्लॉक आवंटन में गड़बड़ी का आरोप लगाते हुए सीबीआई ने पारख और कुमार मंगलम बिड़ला के खिलाफ आपराधिक साज़िश और भ्रष्टाचार का मामला दर्ज किया है
कोयला घोटाले के तूफान में फंसे प्रधानमंत्री मनमोहन सिंह की साख और ईमानदारी पर लगे दाग को धोने में पूरी सरकार और कांग्रेस जुट गई है
सीबीआई की एफआईआर में नामजद पूर्व कोयला सचिव पीसी पारिख की ओर से प्रधानमंत्री पर लगाए आरोपों को सूचना और प्रसारण मंत्री मनीष तिवारी ने बेबुनियाद बताया
 कांग्रेस ने भी प्रधानमंत्री के बचाव में कहा है कि जांच के अंतिम नतीजे तक पहुंचने से पहले विवादित बयानों से बचा जाना चाहिए
सीबीआई की एफआईआर से सरकार और कांग्रेस दोनों कठघरे में है
 कुमार मंगलम बिड़ला जो अभी कुछ दिन पहले ही कांग्रेस उपाध्यक्ष राहुल गांधी के साथ मंच पर एक साथ दिख रहे थे, उनको सीबीआई ने आरोपी बनाया है
देश का कारोबार जगत भी इस पूरे प्रकरण को व्यापार और उद्योग के लिए बेहद खराब मान रहा है
 ऐसे में प्रधानमंत्री पर उछल रहे कीचड़ को रोकने की कोशिश शुरू हो गई है
मनीष तिवारी ने कहा कि पूरे मामले की जांच चल रही है
 जांच पर सुप्रीम कोर्ट सीधे नजर रख रहा है
 सीबीआई को जांच से जुड़ी सभी फाइलें दे दी गई हैं
 यह मामला विचाराधीन है
 इससे जुड़े लोग जिस तरह से टिप्पणी कर रहे हैं, वह बिलकुल गलत और गैर जिम्मेदाराना है
भाजपा को निशाने पर लेते हुए तिवारी ने कहा कि विपक्षी दल गैर जिम्मेदार है
 प्रधानमंत्री के इस्तीफे की मांग वे दस सालों से कर रहे हैं
 इससे अहमियत देने की जरूरत नहीं है
उन्होंने कहा कि जिम्मेदारी और शिष्टाचार के आधार पर यह उम्मीद की जाती है कि सुप्रीम कोर्ट जिस जांच पर नजर रख रहा है तो उस बारे में बयान देते समय लोगों को संयमित व्यवहार करना चाहिए
वहीं वाणिज्य एवं उद्योग मंत्री आनंद शर्मा ने कहा कि अधिकारियों को वाहवाही लूटने की कोशिश कर माहौल सनसनीखेज नहीं बनाना चाहिए
 उन्होंने कहा कि इस तथ्य से इंकार नहीं किया जा सकता कि कुमार मंगलम समेत उद्योगपतियों ने देश और विदेश में अपना उल्लेखनीय योगदान दिया है
उधर, कांग्रेस महासचिव दिग्विजय सिंह ने कहा कि पारिख को अपनी बात सार्वजनिक मंच से कहने के बजाय सीबीआई के सामने रखनी चाहिए
 यह गलत तरीका है
कोल ब्लॉक घोटाला मामले की ताजा एफआईआर दायर करने के बाद हुई छापेमारी में सीबीआई ने बिड़ला समूह की कंपनी हिंडाल्को इंडस्ट्रीज के दिल्ली दफ्तर से 25 करोड़ रुपये नकद बरामद किए हैं
छापेमारी के दौरान हिंडाल्को के अधिकारी सीबीआई को यह नहीं बता पाए कि कंपनी के दफ्तर में इतनी बड़ी नकद रकम रखने का क्या मकसद था
 एजेंसी ने यह रकम आयकर विभाग के सुपुर्द कर दी है
 आगे की जांच आयकर विभाग करेगा
सीबीआई ने इस एफआईआर में आदित्य बिड़ला ग्रुप के चेयरमैन कुमार मंगलम बिड़ला, ग्रुप की फ्लैगशिप कंपनी हिंडाल्को और पूर्व कोयला सचिव पीसी पारिख को आपराधिक साजिश और भ्रष्टाचार निरोधक कानून के तहत आरोपी बनाया है
सीबीआई प्रवक्ता कंचन प्रसाद ने बताया कि बुधवार को इस मामले में कोई छापेमारी नहीं की गई है
 मंगलवार की पांच ठिकानों पर हुई छापेमारी में कई अहम दस्तावेज और 25 करोड़ रुपए बरामद हुए
 लेकिन सीबीआई ने इस रकम को अपनी केस प्रॉपर्टी नहीं बना उसे आयकर विभाग को सौंप दिया
सीबीआई सूत्रों के मुताबिक हिंडाल्को के मुंबई स्थित कॉरपोरेट ऑफिस से कई ऐसे दस्तावेज बरामद हुए हैं जिसका जवाब देना कंपनी के लिए मुश्किल हो सकता है
कोलगेट के तूफान में घिरे प्रधानमंत्री मनमोहन सिंह की विपक्ष ने चौतरफा घेरेबंदी शुरू कर दी है
 पूर्व कोल सचिव पीसी पारिख के आरोपों से उठे सियासी भूचाल के बाद भाजपा प्रधानमंत्री के इस्तीफे की मांग दोहराते हुए मैदान में उतर आई है
वामदलों ने भी आरोपों को गंभीर बताते हुए प्रधानमंत्री की भूमिका पर यूपीए सरकार से सफाई मांगी है
 भाजपा व माकपा ने उम्मीद जताई है कि अदालत पूर्व कोल सचिव के आरोपों का संज्ञान लेगी
कोलगेट पर प्रधानमंत्री फिर से विपक्ष के निशाने पर हैं
 चुनावी माहौल में विपक्ष ने इस मसले पर सरकार पर हमले तेज कर दिए हैं
 इसे महाघोटाला बताते हुए भाजपा ने आरोप लगाया कि अफसरों को डराने के लिए सरकार उनके खिलाफ मुकदमे दर्ज करवा रही है
पार्टी प्रवक्ता प्रकाश जावडेकर ने कहा कि यह बड़े ही आश्चर्य की बात है कि जिस अफसर ने कोल ब्लॉकों का आवंटन नीलामी से करने का सुझाव दिया, उसी के खिलाफ मुकदमा दर्ज किया गया है, जबकि जिसके हस्ताक्षरों से आवंटन हुआ, सरकार उसे बचाने की कोशिश में जुटी है
 उन्होंने सीबीआई पर आरोप लगाया कि प्रधानमंत्री के साथ ही दसारी नारायण राव से पूछताछ तक नहीं की गई
पूर्व वित्तमंत्री व भाजपा नेता यशवंत सिन्हा ने भी सरकार पर हमला बोलते हुए कहा कि पारिख की यह टिप्पणी आश्चर्यजनक नहीं है कि प्रधानमंत्री को कोल ब्लॉक आवंटन मामले में साजिशकर्ता के रूप में शामिल किया जाना चाहिए
 उन्होंने कहा कि पारिख को इस बात का भी खुलासा करना चाहिए कि प्रधानमंत्री ने कोल मंत्रालय संभालते हुए कितने ब्लॉक आवंटित किए
सिन्हा ने आरोप लगाया कि प्रधानमंत्री कार्यालय ने कांग्रेस मुख्यालय से मिली चिट के आधार पर कोल ब्लॉक आवंटन के लिए कोयला मंत्रालय को निर्देश दिए
 सिन्हा ने कहा कि कोल ब्लाक आवंटन की अंतिम मंजूरी देने वाला व्यक्ति अपनी जिम्मेदारी से कैसे बच सकता है और उन लोगों पर अधिक जिम्मेदारियां कैसे डाली जा सकती हैं जिन्होंने सिर्फ सिफारिशें की थीं
माकपा ने भी प्रधानमंत्री पर निशाना साधते हुए कहा कि वे अपनी जिम्मेदारी से बच नहीं सकते हैं
 पार्टी नेता सीताराम येचुरी ने कहा कि पूर्व कोल सचिव ने जो कुछ कहा है, उससे नई बातें सामने आ गई हैं
 इसलिए सरकार को स्पष्टीकरण देना चाहिए
 उन्होंने कहा कि कैग की रिपोर्ट के आधार पर इस मामले की विस्तृत जांच कराने की जरूरत है
चुनावी मौसम के बीच कोयला ब्लॉक आवंटन घोटाले में सीबीआई ने मशहूर उद्योगपति आदित्य बिड़ला ग्रुप के (एबीजी) के चेयरमैन कुमारमंगलम बिड़ला और उनकी कंपनी हिंडाल्को इंडस्ट्रीज लिमिटेड के खिलाफ एफआईआर दर्ज की है
घोटाले की इस 14वीं एफआईआर में कुमारमंगलम के साथ पूर्व कोयला सचिव पीसी पारिख और कोयला मंत्रालय के कुछ अनाम अधिकारियों को भी आरोपी बनाया गया है
मामला दर्ज करने के साथ ही सीबीआई ने आदित्य बिड़ला समूह के कई प्रतिष्ठानों पर मंगलवार को दस्तावेज तथा अन्य सबूत जुटाने के लिए छापे मारे
सीबीआई की इस ताजा एफआईआर के मुताबिक इन दोनों की मिलीभगत से सिर्फ सार्वजनिक उपक्रम की कंपनियों (पीएसयू) को दिए जाने वाले तालावीरा-2 कोयला ब्लॉक को निजी कंपनी हिंडाल्को को अनुचित रूप से आवंटित किया गया
उस दौरान कोयला मंत्रालय प्रधानमंत्री मनमोहन सिंह के पास ही था
 इसे देखते हुए जाहिर तौर पर भाजपा को पीएम पर निशाना साधने के लिए एक और मौका मिल गया है
सीबीआई ने बिड़ला और हिंडाल्को के साथ पूर्व कोयला सचिव पर आपराधिक साजिश और भ्रष्टाचार निरोधक कानून के तहत केस दर्ज किया है
एफआईआर दर्ज करने के बाद मंगलवार सुबह से एबीजी के भुवनेश्वर, मुंबई और दिल्ली के ठिकानों पर छापेमारी की गई
साथ ही पारिख के सिकंदराबाद स्थित निवास पर भी सीबीआई ने दबिश दी
 एबीजी के ठिकानों में मुंबई स्थित हिंडाल्को का कॉरपोरेट आफिस भी शामिल है
सीबीआई के वरिष्ठ सूत्रों के मुताबिक आगे की जांच के सिलसिले में कुमारमंगलम और पारिख को पूछताछ के लिए बुलाया जाएगा
 छापेमारी के दौरान अहम कागजात बरामद किए गए हैं, जिसकी जांच शुरू की जा चुकी है
एफआईआर के मुताबिक नवंबर, 2005 में ओडिशा के तालावीरा-2 ब्लॉक का आवंटन सरकारी फैसले के मुताबिक सार्वजनिक क्षेत्र की कंपनी एनएलसी को किया गया था
लेकिन 2005 के इस फैसले के बाद कुमारमंगलम और पारिख की एक मुलाकात हुई, जिसके बाद हिंडाल्को इंडस्ट्रीज को एनएलसी के साथ खदान का साझा ठेका दे दिया गया
सीबीआई के मुताबिक कोयला ब्लॉक आवंटन के लिए बनी 25वीं स्क्रीनिंग कमेटी इस फैसले के विरोध में थी
 बावजूद इसके यह फैसला लिया गया
सुप्रीम कोर्ट की निगरानी में चल रही इस जांच में सीबीआई इस सवाल का जवाब ढूंढ़ रही है कि एलएलसी ने कोयला सचिव के इस फैसले का विरोध किया था या नहीं
जांच इस बात की भी चल रही है कि खुलेआम गलत दिखने वाले इस फैसले का असल कारण क्या था और इसके लिए घूस की रकम दी गई थी या नहीं
सीबीआई के मुताबिक हालांकि इस ब्लॉक की खुदाई अब तक शुरू नहीं हो पाई है
 इसलिए यह पता लगाना मुश्किल है कि सरकार को इससे कितना घाटा हुआ है
भारत के नियंत्रक एवं महालेखा परीक्षक (सीएजी) ने 2012 की अपनी रिपोर्ट में कोयला ब्लाकों की नीलामी के बजाए सीधे आवंटित किए जाने के चलते सरकार को 1.86 करोड़ रुपये का घाटे का अनुमान लगाया है
सरकार ने उत्पादन में देरी के चलते 27 कोयल खदानों के आवंटियों को कारण बताओ नोटिस भेजा है जबकि 21 अन्य से समय पर काम शुरू होने का स्पष्टीकरण मांगा गया है
कोयला मंत्रालय के एक शीर्ष अधिकारी ने बताया कि यह फैसला इसी हफ्ते लिया गया है, हालांकि उन्होंने कंपनियों के नाम का खुलासा करने से इंकार कर दिया
अंतर-मंत्रालय समूह (आईएमजी) की सिफारिश के बाद ही यह कदम उठाए जा रहे हैं
करीब 40 खदानों से उत्पादन में हो रही देरी के चलते अब तक जिंदल स्टील एंड पावर, हिंदुस्तान जिंक और अल्ट्राटेक को नोटिस जारी किया जा चुका है
आईएमजी ने पिछले महीने 56 कोल ब्लॉकों की प्रगति की समीक्षा की थी और देरी करने वालों के खिलाफ नोटिस जारी करने की सिफारिश की थी
इससे पहले मंत्रालय एनटीपीसी, जीवीके पावर और मोनेट इस्पात समेत करीब 30 कंपनियों को नोटिस जारी कर चुका है
देश का सियासी तापमान गरमाने वाले कोलगेट कांड का असर अब बिजली आपूर्ति पर भी दिखने लगा है
देश भर के सभी थर्मल पावर प्लांटों को बिजली पैदा करने वाली टरबाइनें चलाने के लिए जरूरत भर कोयला उपलब्ध नहीं हो पा रहा है
नतीजतन, थर्मल प्लांटों का बिजली उत्पादन 30 फीसदी तक घट गया है
 इससे अब भीषण गरमी के मौसम में बिजली गुल होने का खतरा बढ़ सकता है
केंद्र सरकार भी मानती है कि यदि ये सभी कोल ब्लॉक तय समय के अनुसार कोयला उत्पादन करने लगते तो बिजली क्षेत्र का ईंधन संकट काफी हद तक दूर हो सकता था
कोयला मंत्रालय ने 218 ब्लॉक में से 178 कोल ब्लॉक आवंटित किये थे
 लेकिन ज्यादातर ने समय पर उत्पादन शुरू तक नहीं किया
 घोटाला उजागर होने पर अब कई का आवंटन भी रद्द हो चुका है
केंद्रीय बिजली मंत्रालय के रिकार्ड गवाह हैं कि पिछले साल बिजली क्षेत्र के लिए 5.94 करोड़ टन कोयले का इंतजाम नहीं हो पाया
कोयला मंत्रालय ने बिजली क्षेत्र को 40.32 करोड़ टन कोयला उपलब्ध कराना था
 लेकिन 2.77 करोड़ टन कोयला आयात करने पर भी मात्र 34.38 करोड़ टन कोयला ही मुहैया हो पाया
 स्थिति अब और भी खराब हो चली है
केंद्र सरकार के उपक्रम एनटीपीसी के एक अफसर ने माना कि प्लांटों के लिए कोयले की भारी कमी चल रही है और इससे बिजली उत्पादन घटा है
पूर्व विद्युत मंत्री सुरेश प्रभु ने अमर उजाला से कहा कि यदि सही तरीके से कोल ब्लॉक आवंटित होते व उनसे समय पर कोयला निकलने लगता तो आज ईंधन का यह संकट नहीं पैदा होता
बिजली क्षेत्र का संकट एक तरफा नहीं है
 प्लांट कोयले के साथ ही गैस की कमी से भी जूझ रहे हैं, जबकि दर्जनों जल विद्युत परियोजनाएं पर्यावरण संबंधी विवादों में उलझी हैं
केंद्रीय विद्युत मंत्रालय के आंकड़े बताते हैं कि देशभर में अब भी लगभग 10 फीसदी बिजली की कमी है और अब ईंधन की कमी के चलते प्लांटों का उत्पादन घट जाने से बिजली संकट बढ़ता जा रहा है
गैस आधारित सभी 53 प्लांट गैस की कमी से जूझ रहे हैं
 गैस आधारित प्लांटों को सालाना 86.07 एमएमएससीएमडी गैस की जरूरत होती है
मगर पिछले चार साल के दौरान क्रमश: 55.46, 59.31, 56.28 और 51.02 एमएमएससीएमडी गैस ही मिल पाई
इससे 17,721.47 मेगावाट बिजली पैदा करने की क्षमता वाले इन प्लांटों से हर साल औसतन 9300 मेगावाट बिजली मिल पाई
सीबीआई निदेशक रंजीत सिन्हा द्वारा कोयला घोटाले की जांच के सिलसिले में सर्वोच्च अदालत में दिए गए हलफनामे के बाद यह शक पुख्ता ही हुआ है कि केंद्र सरकार केंद्रीय जांच एजेंसी के कामकाज में दखल देती है
यों कहा जा सकता है कि सीबीआई निदेशक ने जब खुद ही माना है कि उन्होंने सर्वोच्च अदालत में पेश किए जाने से पहले ड्रॉफ्ट रिपोर्ट विधि मंत्री अश्विनी कुमार, प्रधानमंत्री कार्यालय के संयुक्त सचिव और कोयला मंत्रालय के अधिकारियों को दिखाई थी, तो इससे अधिक पारदर्शिता और क्या हो सकती है!
मगर बात इतनी सरल है नहीं, क्योंकि सीबीआई ने ऐसा 'विधि मंत्री की इच्छा के अनुसार' किया
 ऐसा तब हुआ है, जब पिछले महीने ही सर्वोच्च अदालत ने सुनवाई के दौरान अटॉर्नी जनरल को हिदायत दी थी कि वह संभलकर बयान दें, क्योंकि उनके बयान से सीबीआई जांच प्रभावित हो सकती है
यही नहीं, जांच एजेंसी के वकील ने अदालत में दावा किया था कि रिपोर्ट सरकार के किसी प्रतिनिधि को नहीं दिखाई गई है
 ऐसे में संसदीय कार्यमंत्री कमलनाथ का यह बयान कितना बचकाना है कि सीबीआई के निदेशक ने विधि मंत्री को सिर्फ ड्रॉफ्ट रिपोर्ट दिखाई थी, अंतिम रिपोर्ट नहीं
वास्तव में पिछले वर्ष मार्च में कैग की कोल ब्लॉक आवंटन से संबंधित रिपोर्ट में 1.86 लाख करोड़ के अनुमानित नुकसान के उजागर होने के बाद से लगातार इस पर लीपापोती करने की कोशिशें जारी हैं
सीबीआई निदेशक और मंत्रियों की मुलाकातों को सहज या सिर्फ सौजन्यता इसलिए नहीं कहा जा सकता, क्योंकि केंद्रीय जांच एजेंसी अभी ऐसे कई बड़े मामलों की जांच से जुड़ी हुई है, जिसमें सीधे सरकार पर आंच आई है
प्रशांत भूषण ने ठीक ही सवाल उठाया है कि विधि मंत्री से रिपोर्ट साझा किए जाने के बाद यह जांच स्वतंत्र रह कहां गई? निश्चित ही इस मामले में सर्वोच्च अदालत के फैसले का इंतजार किया जाना चाहिए, मगर सवाल सरकार की नीयत का है, जिसे इतनी बेताबी है कि वह रिपोर्ट पहले देख लेना चाहती है
ऐसे में यह क्यों नहीं माना जाना चाहिए कि वह ऐसी किसी भी रिपोर्ट को प्रभावित कर सकती है, जिससे उसके अस्तित्व को खतरा हो? 2 जी स्पेक्ट्रम से लेकर कोल ब्लॉक आवंटन तक के मामले में सरकार का रवैया उसकी बेताबी को ही उजागर कर रहा है, जिसके चलते जेपीसी जैसी सांविधानिक संस्था तक की साख को ताक पर रखने से गुरेज नहीं किया गया
सुप्रीम कोर्ट की निगरानी में की जा रही जांच में संयुक्त सचिव या उसके ऊपर के अफसरों से पूछताछ के लिए सरकार की मंजूरी अनिवार्य बताए जाने के मसले पर सर्वोच्च अदालत ने केंद्र सरकार को एक बार फिर आड़े हाथों लिया
बुधवार को सुप्रीम कोर्ट ने साफ कहा कि मंजूरी की आड़ में सरकार को जांच के महत्वपूर्ण तथ्यों की जानकारी नहीं दी जा सकती
 सीबीआई जांच रिपोर्ट सरकार से साझा नहीं कर सकती
सर्वोच्च अदालत ने रिपोर्ट साझा करने के संबंध में सीबीआई की ओर से दायर आवेदन पर भी कड़ी नाराजगी जताई
अदालत ने कहा कि हम पहले ही यह साफ कर चुके हैं कि सरकार से एजेंसी सूचनाएं साझा नहीं करेगी
 इसके बावजूद एजेंसी की ओर से इस संबंध में आवेदन दाखिल किया गया
हम स्पष्ट कर देना चाहते हैं कि इस मामले में सरकार से एजेंसी कोई भी रिपोर्ट साझा नहीं करेगी
 अदालत इस मामले में एजेंसी को जारी किए गए आदेश में कोई बदलाव नहीं करना चाहती
जस्टिस आरएम लोढा, जस्टिस मदन लोकुर और जस्टिस कुरियन जोसेफ की पीठ ने केंद्र सरकार की ओर से सीबीआई की स्वायत्तता को लेकर लाए गए प्रस्तावों पर सवालिया निशान लगाते हुए कहा कि दिल्ली पुलिस एस्टबलिशमेंट एक्ट की धारा 6ए के तहत मंजूरी अदालत की ओर से निगरानी के मामलों में जरूरी नहीं है
अदालत की निगरानी में की जा रही जांच में मंजूरी स्वत: दी जानी चाहिए
 पीठ ने यह बात उस समय की, जब अदालत को बताया गया कि वरिष्ठ नौकरशाहों के खिलाफ मुकदमा चलाने या उनसे पूछताछ करने के लिए सरकार की मंजूरी आवश्यक है
मंजूरी तभी मिलती है जब स्वीकृति देने वाला अफसर अभियुक्त अधिकारी की संलिप्तता से संतुष्ट हो
 इस कारण जांच रिपोर्ट को साझा किए बिना संलिप्तता का पता नहीं चलना मुश्किल है
सुप्रीम कोर्ट ने डीआईजी रविकांत मिश्र को कोलगेट की जांच का जिम्मा सौंपा
 वह 2006 से 2009 के बीच आवंटित कोल ब्लॉक में अनियमितता की जांच करेंगे
रविकांत को आईबी से वापस बुलाकर यह जिम्मेदारी सौंपी गई है
 दो अन्य डीआईजी अमित कुमार और बी मुर्गेसन 1995 से 2005 के दौरान हुए आवंटन की जांच करेंगे
जांच टीम के अन्य सदस्य इनकी अगुआई में तफ्तीश आगे बढ़ाएगी
 पीठ ने जांच टीम के सदस्यों की तादाद 33 से बढ़ाकर 36 कर दी
दागी एसपी विवेक दत्त को जांच टीम से बाहर करने के सीबीआई के अनुरोध को भी अदालत ने स्वीकार कर लिया
कोल ब्लॉक आवंटन में केंद्र सरकार एक बार फिर विवादों में घिर गई है
अंग्रेजी दैनिक इंडियन एक्सप्रेस की खबर के मुताबिक, कोल ब्लॉक आवंटन में हुए घोटाले की सीबीआई ने सुप्रीम कोर्ट में जो स्टेटस रिपोर्ट पेश की थी, उसमें कानून मंत्री अश्वि‌नी कुमार और प्रधानमंत्री कार्यालय के अधिकारियों ने संशोधन करवाए थे
संभावना है कि सीबीआई सुप्रीम कोर्ट को इस बारे में सूचित कर सकती है
गौरतलब है कि सीबीआई ने कोल ब्लॉक आवंटन घोटाले की जांच की स्टेटस रिपोर्ट 8 मार्च को सुप्रीम कोर्ट को सौंपी थी
अखबार ने बताया है कि घोटाले की स्टेटस रिपोर्ट सुप्रीम कोर्ट को सौंपने से एक दिन पहले सीबीआई के कई अधिकारियों को कानून मंत्री अश्विनी कुमार ने समन भेजकर बुलाया था
इन अधिकारियों में सीबीआई निदेशक रंजित सिन्हा भी शामिल थे
समन के बाद कानून मंत्रालय व सीबीआई के अधिकारियों की लंबी बैठक हुई, जिसमें स्टेटस रिपोर्ट में कई बदलाव किए गए
स्टेटस रिपोर्ट में बदलावों की बाबत सीबीआई के एक अधिकारी ने बताया, 'कानून मंत्रालय की संशोधनों का हम जितने विरोधी कर सकते थे, हमने किया
 इसके बाद भी रिपोर्ट में कई बदलाव किए गए
'
भाजपा के वरिष्ठ नेता अरुण जेटली ने कहा है कि कोयला घोटाले की जांच अब सीबीआई नहीं कर सकती
 वह सरकार के दबाव में है
 उन्होंने मांग की है कि इस मामले की जांच एसआईटी को सौंपी जाए
वहीं भाजपा की वरिष्ठ नेता सुषमा स्वराज ने ट्विटर पर कहा है कि प्रधानमंत्री को बचाने के लिए सीबीआई पर दबाव बनाया जा रहा है
निजी कार्यक्रम में आए रामाशीष राय ने वर्तमान सियासी मुद्दों पर बेबाकी से बात करते हुए साफ कर दिया कि भ्रष्टाचार के खिलाफ रथ लेकर चल रहे लालकृष्ण आडवाणी और दूसरी तरफ इसी दौरान एनआरएचएम घोटाले के मास्टर माइंड बाबू सिंह कुशवाहा को पैसे लेकर फूल मालाओं से लादकर पार्टी ज्वाइन कराने वाले सूर्यप्रताप शाही व विनय कटियार के किरदार ने भाजपा के दोहरे चरित्र को साफ कर दिया था
 ऐसे में कोयला आवंटन में कैग की रिपोर्ट को आधार बनाकर सरकार को भ्रष्टाचारी बताते हुए संसद नहीं चलने देना भाजपा के चरित्र की ही दूसरी तस्वीर है
ललकारते हुए कहा कि भाजपा संसद से भागने के बजाय चरचा में साबित करे कि कौन सी नीति और कानून था जिसका उल्लंघन करके कोयला आवंटन में घोटाला हो गया
 साफ कहा कि भाजपा के पास पार्टी के भीतर की कलह के सिवाए कोई मुद्दा रहा नहीं है
 लिहाजा उसे संसद नहीं चलने देने का जवाब जनता को देना होगा
कोयला घोटाला मामले में धीमी जांच पर सख्त रुख अपनाते हुए सुप्रीम कोर्ट ने बृहस्पतिवार को सीबीआई को कड़ी फटकार लगाई
सर्वोच्च अदालत ने सीबीआई से कहा कि एजेंसी को कथित तौर पर घोटाले में शामिल सभी 169 कंपनियों की जांच की गति में तेजी लानी चाहिए
 आप तो अभी पहले ही गियर पर चल रहे हैं
जस्टिस आरएम लोढ़ा की अध्यक्षता वाली पीठ ने कहा कि सीबीआई की ओर से दायर की गई स्टेटस रिपोर्ट में सिर्फ 37 कंपनियों की जांच की प्रगति के संबंध में जानकारी दी गई है
 जबकि कुल 169 कंपनियों के खिलाफ जांच की जानी है
पीठ ने अदालत में मौजूद सीबीआई अधिकारी रविकांत से कहा कि 132 कंपनियों के खिलाफ जांच के संबंध में रिपोर्ट में कुछ नहीं कहा गया है
इस मामले में चल रही जांच की प्रगति बेहतर नहीं है
 आपको इसके लिए कितना समय चाहिए होगा
 साथ ही पीठ ने जांच में शामिल दो अन्य अधिकारियों को तत्काल तलब किया
सर्वोच्च अदालत ने कहा कि 37 कंपनियों में से 32 के खिलाफ शिकायत दर्ज की गई है
 जबकि अन्य के खिलाफ अभी जांच जारी है
जांच तो तभी पूरी होगी जब सभी 169 कंपनियों के खिलाफ एजेंसी किसी निष्कर्ष पर पहुंच जाए
 अदालत के रुख को देखते हुए सीबीआई ने आश्वासन दिया कि घोटाला मामले की जांच चार से पांच माह में पूरी हो जाएगी
भाजपा बृज प्रदेश के संगठन मंत्री शिवकुमार पाठक ने कहा कि केंद्र सरकार के कोयला घोटाले को उजागर करने में कोई कसर नही छोड़ी जाएगी
श्री पाठक शुक्र वार को पीडब्ल्यूडी गेस्ट हाउस में भाजपा के आयोजित विधान सभा क्षेत्र स्तरीय कार्यकर्ता सम्मेलन को बतौर मुख्य अतिथि संबोधित कर रहे थे
 कहा कि जब कोयला घोटाला हुआ था, उस समय कोयला विभाग प्रधानमंत्री के ही पास था
 बोले कि केंद्र सरकार थोड़े थोड़े दिनों बाद कोई न कोई बड़ा घोटाला कर देती है, जिससे पूरा देश शर्मसार हो जाता है
 पूर्व मंत्री रामसरन वर्मा ने बतौर विशिष्ट अतिथि बोलते हुए कहा कि भाजपा कार्यकर्ता आजकल चल रहे सहकारिता चुनाव में बढ़ चढ़ कर भाग लें
अध्यक्षता मित्र वर्मा ने और संचालन शिवेंद्र नाथ शुक्ला ने किया
 सम्मेलन में सदस्यता अभियान की समीक्षा की र्गई, जिसमें स्थिति संतोषजनक पाई गई
 सम्मेलन में सक्रिय सदस्य बनाने का अभियान चलाने की रणनीति बनाई गई
कोल ब्लाक आवंटन घोटाले के मामले में भाजपा के राष्ट्रीय सचिव किरीट सोमैया ने गुरुवार को यहां कोयला मंत्री श्रीप्रकाश जायसवाल को 15 सवालों के कठघरे में खड़ा किया और उनके जवाब मांगे
 सोमैया ने आरोप लगाया कि कोयला मंत्री ने ‘अपने समधी के समधी को 9 कोल ब्लाक आवंटित किए हैं
 बाद में इनमें से 6 ब्लाक कांग्रेस नेताओं को बेच दिए गए
 कोल ब्लाक आवंटन घोटाले के आरोपी मनोज जायसवाल से श्रीप्रकाश के कारोबारी और पारिवारिक दोनों रिश्ते हैं
 घर आना-जाना है
’ अगर श्रीप्रकाश जायसवाल के खिलाफ जांच हो तो 24 घंटे के अंदर एफआईआर हो जाएगी
 उन्होंने बताया कि शुक्रवार को मुंबई सीबीआई को वह घोटाले से संबंधित और साक्ष्य उपलब्ध कराएंगे
सोमैया यहां कोयला घोटाले के विरोध में बड़े चौराहे पर आयोजित धरने में शिरकत करने आए थे
 इस मौके पर सरकिट हाउस में उन्होंने प्रेसवार्ता की
 उन्होंने सवाल किया कि क्या जायसवाल समूह को 9 कोयले की खदानें मिली हैं, जिनमें 50 हजार करोड़ का कोयला रिजर्व है? कोई अनुभव, क्षमता न होने के बावजूद इतनी खदानें क्यों दी गईं? 50 करोड़ के समूह को 50 हजार करोड़ की खदानें देने का राज क्या है? इसी तरह बाकी सवाल भी कोयला घोटाला और जायसवाल ग्रुप से संबंधित थे
 उन्होंने बताया कि 100 बेनामी कंपनियों में से 9 कांग्रेस नेताओं के नाम हैं
 नाम पूछने पर बोले कि मंत्री न सही वे सांसद तो हैं ही
 उन्होंने केंद्रीय मंत्री सुबोधकांत सहाय का भी नाम लिया और बताया कि उनकी कोलकाता और गुवाहाटी में 4 बेनामी कंपनी हैं
 इनके पास 26 फीसदी शेयर हैं
 उन्होंने मांग की कि कोयला घोटाले की जांच सुप्रीम कोर्ट के जज की निगरानी में की जाए
 उत्पादन शुरु हुए बिना ही 2 रुपए का कंपनी शेयर 268 रुपए में बेचा गया
 इसमें हजारों करोड़ कमाए गए
उन्होंने बताया कि मनोज जायसवाल ने 100 बेनामी कंपनियां बनाई हैं
 कोयला मंत्री खुलासा करें कि कितनी कंपनियां उनसे संबंधित हैं
 सोमैया ने मांग की कि इन कंपनियों के बैंक खाते सीज होने चाहिए
 बेनामी कंपनियों को कोल ब्लाक आवंटित कर दिए गए, फिर दूसरी कंपनियों को ये ब्लाक करोड़ों के फायदे में बेच दिए गए
 घोटाला करने वाले विदेशों में जमा पैसा वापस देश लाने में डर रहे हैं
 बाद में मजाकिया लहजे में बोले कि श्रीप्रकाश को यहां संसदीय चुनाव लड़ना है यहां के जायसवालों को अमीर होने का नुस्खा बता दें
सीबीआई ने कोल ब्लॉक आवंटन मामले में कांग्रेस सांसद नवीन जिंदल और पूर्व कोयला राज्यमंत्री दसारी नारायण राव के खिलाफ धोखाधड़ी और रिश्वत के लेनदेन के आरोप में एफआईआर दर्ज की है
जांच एजेंसी ने मंगलवार को जिंदल और राव के 19 ठिकानों पर छापा मारा
जिंदल की गैर मौजूदगी की वजह से सीबीआई ने उनके घर और दफ्तर के कई अलमारियों और लॉकरों को सील कर दिया है
इस बीच जिंदल ने अपने एक बयान में कहा है कि वह पूरी तरह से कानून का पालन करने वाले व्यक्ति हैं और कोल ब्लॉक आवंटन में सीबीआई की जांच में पूरा सहयोग करेंगे
कोल आवंटन में यह 12वीं एफआईआर है
 सीबीआई की एफआईआर के मुताबिक जिंदल ने जनवरी 2007 में किए गए आवेदन के दौरान अपनी कंपनी के बारे में कोयला मंत्रालय की स्क्रीनिंग कमेटी के सामने गलत तथ्य पेश किए
इसके मुताबिक कोयला राज्यमंत्री दसारी नारायण राव ने स्क्रीनिंग कमेटी को जिंदल के झूठ को अनदेखा करने का दबाव डाला
जिंदल की जिंदल स्टील एंड पावर लिमिटेड व गगन स्पांज आयर्न लिमिटेड को जनवरी 2008 में झारखंड का अमरकौंडा-मुरगदनंगल कोल ब्लॉक आवंटित कर दिया गया
भारतीय जनता पार्टी के प्रदेश महामंत्री रामनरेश अग्निहोत्री ने कहा कि देश के सबसे बड़े कोयला आवंटन घोटाले में हुए भ्रष्टाचार से विश्व में देश की प्रतिष्ठा धूमिल हुई है
 भाजपा पदाधिकारियों ने राष्ट्रपति को संबोधित ज्ञापन अपर जिलाधिकारी को सौंपा
उन्होंने कहा कि केंद्र सरकार घोटालों की सरकार बन गई है
 संप्रग सरकार में सबसे ज्यादा घोटाले हुए हैं
 कामनवेल्थ घोटाला, टूजी घोटाला लोग भूल नहीं पाए थे, तब तक कोयला घोटाला सामने आ गया है
 जब प्रधानमंत्री के पास ही कोयला मंत्रालय था, तो इतने बड़े घोटाले की जिम्मेदारी उन्हें लेनी चाहिए और इस्तीफा दे देना चाहिए
जिला संयोजक मदन सिंह चौहान ने कहा कि भारत सरकार के कैग की रिपोर्ट से यह तथ्य सामने आया है कि किस प्रकार केंद्र सरकार ने 56 निजी कंपनियों को लगभग तीन लाख करोड़ रुपये का लाभ पहुंचाया है
 ये सभी फैसले बुनियादी ढांचे के तीन सबसे बड़े कोयला, ऊर्जा एवं उड्डयन क्षेत्रों में हुए हैं
 इसके लिए प्रधानमंत्री दोषी हैं और भाजपा उनसे इस्तीफे की मांग कर रही है
 ज्ञापन में कहा गया कि यदि प्रधानमंत्री इस्तीफा नहीं देते हैं तो राष्ट्रपति को उन्हें बर्खास्त कर देना चाहिए
 ज्ञापन देने वालों में शिवओंकार नाथ पचौरी, शिवदत्त भदौरिया, आलोक गुप्ता, प्रेम सिंह शाक्य, अरविंद सिंह तोमर, मंजूषा चौहान, अनुपम, राहुल मिश्र, अनूप मिश्र, अश्वनी मिश्रा आदि शामिल थे
पूर्व कोयला सचिव प्रकाश चंद पारिख ने अपना नाम सीबीआई की चार्जशीट में आने के बाद प्रधानमंत्री मनमोहन सिंह को कोलगेट मामले में आरोपी नंबर-1 बताया है
टीएनएन के मुताबिक पूर्व कोयला सचिव प्रकाश चंद्र पारिख ने कहा है कि अगर सीबीआई को कोयला ब्लॉक के आंवटन में साजिश की बू आ रही है तो प्रधानमंत्री मनमोहन सिंह को इस मामले में पहला आरोपी बनाया जाना चाहिए, क्योंकि उन्होंने ही इस फैसले पर दस्तखत किए थे
पीसी पारिख ने कहा कि वह सिर्फ इतना कहना चाहते हैं कि कोलगेट मामले में सीबीआई जनहित में लिए गए सही फैसलों और गलत फैसलों में अंतर नहीं कर पा रही है
उन्होंने कहा, 'अगर सीबीआई इस नतीजे पर पहुंची है कि हिंडाल्को को (तलाबीरा) कोयला ब्लॉक आवंटित करना एक साजिश थी तो उन्हें पीएम को ही पहला आरोपी बनाना चाहिए, क्योंकि इस आवंटन को उन्होंने ही मंजूर किया था
'
फैसलों पर उठ रहे सवालों पर रोष जताते हुए पारिख ने कहा, 'यह अजीब है कि सीबीआई मेरे उन फैसलों पर सवाल उठा रही है, जो कोयला सेक्टर में पारदर्शिता लाने के उद्देश्य से लिए गए थे
पीसी पारिख मार्च 2004 में कोयला सचिव नियुक्त किए गए थे और तत्कालीन यूपीए सरकार के कई मंत्रियों द्वारा उन्हें हटाए जाने की नाकाम कोशिशों के बावजूद दिसंबर 2005 में रिटायर होने तक इस पद पर बने रहे थे
कोयला घोटाला मामले में दायर चार्जशीट में 5वें सबसे अमीर उद्योगपति कुमार मंगलम बिड़ला के साथ-साथ पीसी पारिख का भी नाम लिया गया है
 सीबीआई ने इस मामले में ताजा एफआईआर दर्ज की है
इसके साथ ही सीबीआई ने नाल्को, हिंडाल्को और एक पूर्व कोयला सचिव समेत 14 एफआईआर दर्ज की है
 हिंडाल्को बिड़ला की ही कंपनी है
गुरदासपुर में यूथ अगेंस्ट करप्शन के सदस्यों ने सोमवार को देश के कानून मंत्री और गुरदासपुर से राज्य सभा सदस्य अश्वनी कुमार के घर के बाहर रोष प्रदर्शन किया
 इस मौके पर यूपीए सरकार के खिलाफ जमकर नारेबाजी कर अश्वनी कुमार के इस्तीफे की मांग की गई
कोयला घोटाला मामले में सीबीआई रिपोर्ट पर कानून मंत्री अश्वनी कुमार द्वारा की गई दखलंदाजी से संसद सवालों से गूंज उठा है
 पूरा देश कानून मंत्री की भूमिका पर सवाल खड़ा कर रहा है और उनके इस्तीफे की मांग कर रहा है
 इसी के चलते गुरदासपुर में भी यूथ अगेंस्ट करप्शन के सुनील अच्लेश राणा और परिषद के पूर्व प्रदेश अध्यक्ष पंकज महाजन ने कहा कि केंद्र सरकार सरेआम देश को लूट रही है
 सीबीआई को केंद्र सरकार द्वारा अपने महत्व के लिए इस्तेमाल करने की बात पहले भी होती आ रही है, परंतु कोयला घोटाले में अदालत ने भी इस बात को स्पष्ट कर दिया है कि सीबीआई का इस्तेमाल सरकार ने अपने हित में किया है
 यूपीए सरकार के कार्यकाल के दौरान देश कंगाल हुआ है और घोटाले इसके गवाह हैं
 उन्होंने कहा कि कानून मंत्री के खिलाफ जब तक कार्रवाई नहीं होती तब तक वह प्रदर्शन करते रहेंगे
 इस मौके पर उनके साथ सागर मेहरा, कर्णदीप सिंह, भार्गव, अजय, अंकित, रोहित, मनी, मंदीप, राहुल सिंह, प्रदीप, गुरकीरत सिंह, योगेश, मुनीष आदि उपस्थित थे
समाजसेवी अन्ना हजारे ने कहा है कि अगर कोल ब्लॉक आवंटन घोटाले की न्यायिक जांच कराई जाए तो 2जी घोटाले से ज्यादा लोग जेल में जाएंगे
 उन्होंने कहा कि कोयला घोटाले की जांच सुप्रीम कोर्ट की निगरानी में कराई जानी चाहिए
 अन्ना ने कहा कि यह घोटाला 2जी से भी बड़ा घोटाला है
अन्‍ना हजारे ने भरोसा जताया कि 2014 के लोकसभा चुनावों से पहले जनलोकपाल बिल पास हो जाएगा
 हालांकि अन्ना ने अनशन की तैयारी की बात से इंकार किया, लेकिन उन्होंने कहा कि बिल पास नहीं होगा तो मजबूरी में अनशन भी करना पड़ेगा
 अन्ना ने कहा कि अगर यह कानून बन गया तो 90 प्रतिशत तक भ्रष्‍टाचार मिट जाएगा
कोयला घोटाले में प्रधानमंत्री मनमोहन सिंह की संलिप्तता का आरोप लगाते हुए भारतीय जनता युवा मोर्चा के तेवर मुखर होने लगे हैं
 चंडीगढ़ के बाद अब गुड़गांव में सैकड़ों की तादाद में भाजयुमो कार्यकर्ता थाने पहुंचे और सिटी थाना प्रभारी से प्रधानमंत्री को कोयला घोटाले का मुख्य आरोपी बनाकर मामला दर्ज करने की शिकायत दी
 शिकायत में कोयला घोटाले को राष्ट्रीय लूट करार देकर भाजयुमो ने कहा कि राजनैतिक, प्रशासनिक और निजी तौर पर इसके लिए प्रधानमंत्री मनमोहन सिंह जिम्मेदार हैं
इस दौरान कार्यकर्ताओं ने थाने के सामने टायर आदि जलाकर रोष प्रकट किया
 भाजयुमो के अध्यक्ष भूपेंद्र चौहान ने कहा कि कोयला ब्लॉक आवंटन की प्रक्रिया 2004 में शुरू की गई थी
 अपने चहेतों को फायदा पहुंचाने के लिए ब्लॉक आवंटन में पूरे आठ साल का समय सरकार ने लगाया
इस दौरान प्रधानमंत्री मनमोहन सिंह स्वयं कोयला मंत्रालय का कार्यभार संभाल रहे थे
 इस अवसर पर महामंत्री मनोज शर्मा, अनिल गंडास, रणधीर यादव, महेश चौहान, समय भाटी, मनीष वजीराबाद आदि ने भी प्रधानमंत्री को घोटाले का मुख्य दोषी करार दिया
इससे पहले बीते दिन मोर्चा के राष्ट्रीय अध्यक्ष अनुराग ठाकुर की अगुवाई में सैकड़ों युवाओं ने चंडीगढ़ में पार्टी कार्यालय सेक्टर-33 से सेक्टर-34 पुलिस चौकी तक पदयात्रा की तथा थाना इंचार्ज को कोयला घोटाले में प्रधानमंत्री मनमोहन सिंह की संलिप्तता को लेकर शिकायत दर्ज करवाई एवं एफआईआर दर्ज करने की मांग की थी
युवा मोर्चा राष्ट्रीय अध्यक्ष अनुराग ठाकुर ने कहा कि भारत के नियंत्रक एवं महालेखा परीक्षक (सीएजी) जो कि स्थायी संस्था है, के द्वारा प्रस्तुत की गई रिपोर्ट से सीधे तौर पर स्पष्ट हुआ है कि मनमोहन सिंह के कोयला मंत्रालय का कार्यभार सम्भालते हुए मनमाने ढंग से 142 कोल ब्लॉक आवंटित हुए हैं
 इससे राष्ट्रीय राजकोष को 1,86,000 करोड़ रुपए का नुकसान पंहुचा है
 कोल ब्लाक्स आवंटन में गलत प्रक्रिया अपना तथा अपनों का फायदा पंहुचाया गया
भाजपा प्रदेश अध्यक्ष संजय टंडन ने कहा कि हाल ही में उजागर हुए कोयले घोटाले ने तो अभी तक के सभी घोटालों के रिकॉर्ड तोड़ दिए हैं तथा इसको अंजाम प्रधानमंत्री मनमोहन सिंह के पास कोयला मंत्रालय की जिम्मेवारी के रहते दिया गया है
 उन्होंने कहा कि प्रधानमंत्री मनमोहन सिंह कोयले घोटाले की नैतिक व राजनीतिक जिम्मेवारी लेते हुए त्यागपत्र दें
केंद्र की यूपीए सरकार घोटालों की सरकार है
 2 जी स्पेक्ट्रम घोटाले से शुरू हुआ सिलसिला कामनवेल्थ गेम्स से चलता हुआ कोयला घोटाले तक उजागर होने के बावजूद यूपीए सरकार जवाबदेही और नैतिकता की मर्यादाएं भूल चुकी है
 अब सीबीआई और सीवीसी पर दबाव बनाकर घोटालों में शामिल मंत्रियों को बचाने का प्रयास किया जा रहा है
 सोनिया गांधी के विदेशों में इलाज करवाने को लेकर नरेन्द्र मोदी के आरोप अगर कांग्रेस को ठीक नहीं लग रहे तो उसे सोनिया के दौरों का पूरा ब्यौरा सार्वजनिक करने से परहेज क्यों है
 जम्मू में भाजपा के प्रदेशाध्यक्ष शमशेर सिंह मन्हास और अन्य के जम्मू-कश्मीर क्रिकेट एसोसिएशन में हुए घोटाले के लिए प्रधान एवं केंद्रीय मंत्री डा. फारूक अब्दुल्ला से इस्तीफे की मांग के लिए दो दिन चले सत्याग्रह को तुड़वाने आये भाजपा कें केंद्रीय सचिव एवं भाजपा घोटाला कमेटी के राष्ट्रीय सचिव डा. किरीट सौमेया ने यूपीए सरकार और जम्मू कश्मीर की सरकार पर कई आरोप लगाये
सौमेया ने कहा कि केंद्र में यूपीए सरकार और उसके सहयोगी दलों की जिन राज्यों में सरकारें हैं, वही घोटाले ही घोटाले और राजकोष को जमकर लूट रही हैं
 उन्होंने कहा कि महाराष्ट्र में सिंचाई घोटाला, जम्मू कश्मीर में जेकेसीए सहित अन्य कई घोटाले इसका उदाहरण हैं
 उन्होंने कहा कि जम्मू कश्मीर में नेशनल कांफ्रेंस और कांग्रेस की गठबंधन सरकार में खेलों के अलावा राजस्व, ग्रामीण विकास और पंचायती राज, कृषि और पीडब्ल्यूडी के घोटालों की सूची सरकार को सौंपने के बावजूद अभी तक किसी भी घोटालेबाज को पकड़ा तक नहीं गया है
उन्होंने कहा कि डल झील घोटाला, जेकेसीए घोटाले और केंद्रीय प्रायोजित योजनाओं में लूटखसोट मची है
 जेडीए की जमीनों पर भी जमकर अतिक्रमण हुआ है
 तीन साल का गठबंधन सरकार का कार्यकाल भ्रष्टाचार से डूबा रहा है
 उन्होंने केंद्रीय मंत्रिमंडल से फारूक अब्दुल्ला के इस्तीफे की मांग करते हुए कहा कि जेकेसीए मामले की जांच सीबीआई को सौंपी जाए
 उन्होंने कहा कि भाजपा का प्रतिनिधिमंडल इसके लिए मुख्यमंत्री से मिलेगा और अगर कोई कदम न उठाया गया तो अदालत में जाएगा और सड़क पर भी आंदोलन का सिलसिला तेज होगा
 इससे पूर्व सौमेया ने प्रदेशाध्यक्ष शमशेर सिंह मन्हास सहित अन्य नेताओं बंसी लाल भारती, सुभाष भगत, गुलाम बली, दिनेश गुप्ता, इकवाल सिंह, प्रिया जराल, प्रिया सेठी आदि को जूस पिलाकर उनका अनशन तुड़वाया
 प्रदेशाध्यक्ष शमशेर सिंह ने कहा कि दो दिन चले सत्याग्रह में लोगों को जेकेसीए घोटाले सहित अन्य घोटालों बारे जानकारी मुहैया करवाई गई है
जिंदल पावर एंड स्टील लिमिटेड से कथित कोल आवंटन घोटाले की आड़ में 100 करोड़ रुपये की उगाही के प्रयास के मामले में पुलिस ने जांच पूरी कर ली है
पुलिस ने रिपोर्ट पर कानूनी राय भी ले ली है
 उम्मीद है कि इस मामले में जुलाई के पहले सप्ताह में आरोप पत्र दायर कर दिया जाएगा
गौरतलब है कि जी न्यूज के संपादक सुधीर चौधरी, समीर अहलूवालिया, कंपनी के चेयरमैन सुभाष चंद्रा और उनके बेटे व प्रबंध निदेशक पुनीत गोयनका के खिलाफ जिंदल स्टील ने नेगेटिव खबरों को रोकने के नाम पर 100 करोड़ रुपये की उगाही के प्रयास को लेकर एफआईआर दर्ज कराई थी
इस मामले में चारों आरोपी जमानत पर हैं
सूत्रों के अनुसार, जांच में कहा गया है कि कथित कोयला घोटाले की संसद में पेश सीएजी रिपोर्ट को आधार बनाकर उसे गलत तरीके से चैनल पर दिखाया गया ताकि उगाही की जा सके
 स्टिंग ऑपरेशन के ऑडियो व वीडियो से भी इस तथ्य का खुलासा हुआ है
हालांकि, जी न्यूज ने 100 करोड़ रुपये विज्ञापन के रूप में लेने का तर्क रखा, लेकिन पुलिस ने उसे खारिज कर दिया
पुलिस के अनुसार, इस तथ्य की भी पुष्टि हो चुकी है कि समीर और सुधीर होटल हयात में जिंदल स्टील के निदेशक-एचआर राजीव भदौरिया से मिले व 100 करोड़ रुपये की मांग दोहराई
 साथ ही वे पैसे लेने के लिए विज्ञापन का अनुबंध बनाकर ले गए थे
समीर और सुधीर को गिरफ्तारी के 20 दिन बाद अदालत ने 17 दिसंबर, 2012 को जमानत दे दी थी, जबकि चेयरमैन और प्रबंध निदेशक को अदालत ने अग्रिम जमानत दे दी थी
दिल्ली की एक अदालत ने साफ कहा है कि कांग्रेस सांसद नवीन जिंदल के उद्योग समूह से 100 करोड़ रुपये की वसूली के प्रयास के आरोपों की जांच में घिरे जी न्यूज के दोनों संपादक आवाज के सैंपल देने के मामले में किसी तरह की ‘मनमानी’ नहीं कर सकते
कोर्ट ने कहा कि इस मामले में उनकी कोई शर्त नहीं मानी जाएगी
 कोर्ट ने जी न्यूज के संपादक सुधीर चौधरी और जी बिजनेस के संपादक समीर अहलुवालिया की इस याचिका को खारिज कर दिया कि वह जांचकर्ताओं को जिंदल समूह द्वारा किए स्टिंग ऑपरेशन से तैयार एक ऑडियो क्लिप की ‘ट्रांस्क्रिप्ट’ (प्रतिलिपि) को पढ़ कर अपनी आवाज के नमूने लेने से रोके
अतिरिक्त चीफ मेट्रोपोलिटन मजिस्ट्रेट मुकेश कुमार ने फटकार लगाते हुए कहा कि अगर जांच एजेंसी चौधरी और अहलुवालिया की आवाज के नमूने चाहती है, तो दोनों को एजेंसी की नीति और पद्धति मानना ही पड़ेगी
 न्यायाधीश ने कहा, ‘अब यह दोनों आरोपियों (सुधीर और समीर) पर है कि वे अपनी आवाज के नमूने देना चाहते हैं या नहीं
यदि वे नमूने देना चाहते हैं तो उन्हें जांच एजेंसी के निर्देशों का पालन करना पड़ेगा
 जांच अधिकारी को साइंटिफिक ऑफिसर बताएंगे कि संपादकों की आवाज के नमूने किस अंदाज में चाहिए
 ताकि वे जिंदल समूह द्वारा किए गए स्टिंग से सैंपल का मिलान कर सकें
अपने आदेश में कोर्ट ने कहा कि खुद संपादकों ने अपनी गिरफ्तारी के दौरान सहमति व्यक्त की थी कि रिहा होने पर वे जांच में सहयोग करेंगे और अपनी आवाज के नमूने देंगे
 ऐसे में अब उन्हें किसी तरह की मनमानी करने की छूट नहीं दी जा सकती
 वे यह नहीं कह सकते कि इस तरह से अपनी आवाज के नमूने नहीं देंगे या उस तरह अपनी आवाज के नमूने देंगे
 उन्हें जांच एजेंसी का निर्देश मानना ही होगा
कोर्ट के अनुसार यदि दोनों संपादक इस मामले के जांच एजेंसी के खिलाफ याचिका दायर करते हैं तो माना जाएगा कि वे जांच को पटरी से उतारने और उसकी दिशा भटकाने का प्रयास कर रहे हैं
 अगर वे अपनी आवाज के सैंपल देने में आनाकानी या इनकार करते हैं तो ऐसे किसी भी प्रयास को यह माना जाएगा कि वे मनमानी कर रहे हैं और जांच एजेंसी पर अपनी शर्तें थोपने के प्रयास कर रहे हैं
सुधीर और समीर ने 12 दिसंबर 2012 को लाई डिटेक्टर टेस्ट देने से मना कर दिया था
 मगर वे अपनी आवाज के नमूने देने के लिए राजी हो गए थे
 जांच एजेंसी के अधिकारियों के अनुसार ये संपादक बाद में मुकर गए
 जांच अधिकारी जब 21 दिसंबर, 2012 को आवाज के नमूने लेने पहुंचे तो संपादकों ने अपने वकीलों की सलाह पर सैंपल देने से मना कर दिया
 वहीं संपादकों के वकील ने अदालत से कहा कि दिल्ली पुलिस की क्राइम ब्रांच जिस तरह की ट्रांस्क्रिप्ट पढ़वा कर आवाज के नमूने लेना चाह रही थी वे ‘फंसाने वाली लाइनें’ थीं
सुधीर और समीर पर जिंदल स्टील एंड पावर लिमिटेड से विज्ञापनों की डील के रूप में 100 करोड़ रुपये की वसूली के प्रयास करने का आरोप है
 दोनों बदले में जिंदल के कोयला घोटाले से जुड़ी खबरें जी न्यूज पर न प्रसारित करने का कथित सौदा कर रहे थे
दोनों को गिरफ्तार करने के बाद जमानत पर 17 दिसंबर, 2012 को रिहा किया गया था
 इनके अतिरिक्त जी ग्रुप के चेयरमैन सुभाष चंद्रा और उनके बेटे का नाम भी जिंदल समूह द्वारा एफआईआर में दर्ज कराया गया
 हालांकि उनकी गिरफ्तारी नहीं हुई
 दोनों संपादक आरोपों से इनकार करते रहे हैं
